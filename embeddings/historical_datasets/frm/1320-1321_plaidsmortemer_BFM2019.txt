PLAIDS DE LA SERGENTERIE DE MORTEMER 				   PLÈS QUI FURENT AU NOEFCHASTEL DE LA SERJANTERIE DE MORTEMER LE MERQUEDI DEVANT LA SAINT CLIMENT, L'AN DE GRACE MIL CCC XX TENUS PAR NOUS, VICONTE DE NOEFCHASTEL, PRESENS...
Guillaumeuillaumede Hatereaumont vers Guillaume Duval et son conduit, par Johan Letailleur, pleige Rogier Duval.
Symon Dupré, autrement dit Castelain, vers Robert Louvel, par Pierre du Mont-Eudeline, pleige Guillaume Dupont.
Furent presens l'abbé de Saint Victor et Johan Cardengnel, procureur pour le couvent d'ycheluy lieu, et se representerent a aler avant vers les hoirs Johan de Flosques, s'il en y aveit nul qui leur voussist demander ; et pour che que nul ne s'en comparut qui rien leur voussist demander, nous requist ledit abbé et procureur, tant pour cheste representation comme pour les autres fetes toutes continuées ad deus derrains plès devant ches chi, requeroient à aler leur ent sans jour vers lesdis hoirs et a avoir autant ataint comme se Johan de Flosques pere des dits hoirs, ou lesdis hoirs eussent failli a faire la preuve que ledit Johan mort avoit emprise a faire vers ledit abbé et couvent u temps qu'il vivoit, si comme il appert u memorial auquel chestuy est annexé, ovecques les representations dessus dites ; et, eu consseil sur cheu par les sages de ches plès, dit fu que la dite requeste estoit de resson, et fu quemandé au serjant de Mortemer que audit abbé et couvent les choses contencieuses meist au delivre et les levées depuis le temps chest assavoir che qui estoit en la main le Roy par cri et haro.
Fu présent religieux home l'abbé de Saint Victor qui attorna Johan Cardengnel a quereles meuees vers Hue de Pierrecourt, escuier, present ledit Johan qui prist la dite attornée sus soy.
...
Godart pour luy et pour son frere d'une part et Regnaut Lenglois pour luy et pour son frere firent amende pour pès fete entr'euz sus la nature d'un meffet de cors d'entr'euls fet a cri de haro, a sanc et a  plaie ; pleige Regnaut Le Brument pour ledit Godart et, pour ledit Lenglois, Guillaume Lenglois.
L' enqueste des meffès d'entre Guiffroy du Hoquet et sa fame d'une part et Johan du Hoquet et sa fame d'autre fut commandée a venir as premiers.
Johan du Hoquet et Climenche, sa fame, donnerent trieves d'euls et des leurs a Johanne, fame Guiffroy du Hoquet, et aus seens, aus us et aus coustumes de Normendie et leur fu donné jour aus premieres assises du Noefchastel pour renfforchier.
Pris  passé en tout contenu en a cedule a laquele chest memorial est annexé, auquel pris Thomas de la Fontaine s'opposa par lettre de baillie, contenant IIIJ mines de blé, qui avoient esté prisiées a XXXVJ sols fieble monnoie, qui valent XXX sols de fort, et fu fete ladite lettre l'an XIIJ, le mardi devant la saint Johan ; et Guiffroy Lespissiere par lettre de baillie contenant IIIJ livres, XV sols tournois, fet le juedi devant les Chendres, l'an XIIJ ; et Martin Fournant par lettres de baillie contenant XXIIJ l.
tournois fete l'an CCCXVIJ, le diemenche après la Kaiere saint Pierre ; et par une autre lettre de baillie fete u non de Estienne de Beaucamp, que porte Johan Cardengnel, fete l'an CCC XVIIJ, le mardi après Pentecoustes ; et aussi si opposa Johan Hanont, a cause de IIIJ lettres de baillie ; et fu jour assigné as parties a lendemain de Noel a prendre sessine dudit pris selon cheu que aura chascun lettre plus ainsnée.
La cause d'entre Richart de Velly, escuier, d'une part, et Colart son fiex d'autre, fu remuée aus secons plès en esperanche de pès de l'acort des parties salves les ressons et les erremens des parties.
Sus cheu que dant Robert du Castel attorné et procureur a l'abbé et au couvent de Foucarmont, qui sievoit Robert Leclerc, comme attorné Madame Mahaut d'Aulnoy, d'une deffaute et offroit a dire che qui apartient a dire sus, se mestier estoit, retenismes en consseil la cause jusques aus autres plès, sauf les erremens des parties sur J.
porteur d'atirement d'eschiquier de quel ledit attorné s'aidoit vers ladite Mahaut.
Se cognurent en IJ.
jugemens Johan Cardengnel attorné et procureur a l'abbé et au couvent de Saint- Victor d'une part et Johan Letailleur, attorné Hue de Pierrecourt d'autre de tant comme touche IJ marchiés de boursse, qui leur fu remué as autres plès de l'acort des parties.
Se cognurent en jugement Johan Cardengnel, attorné Perronele Labourgoise d'une part et Johan Letailleur, attorné monsieur Robert Loyauz d'autre, qui leur fu remué.
Veuee rassise entre Gueremmes Celles d'une part et Johan de Herichon d'autre, a merquedi prochain a prime a assembler as hormiaus de Pormort.
Se cognurent en jugement Johanne de la Berquerie d'une part et Rogier Duval, pour lui et attorné sa fame, d'autre, sus la poursieute d'un maarchié de boursse ; remué aus autres plès de l'acort des parties en la presence de Nichole Dugardin, tenant du marchié.
Veuee assise entre Johan de Taillemesnil d'une part et Climent Maroie d'autre, sus J.
replevine de nans, qui avoient esté pris sus J.
fié de servise a ronchin ; a d'uy en VIIJ jours, a assembler au puis du Plain.
La cause d'entre Climent, Johan et Johanne dis Nichole d'une part et Symon Nichole, leur frere, d'autre, de l'acort des parties fu remuée aus autres plès en esperanche de pès.
Se cognurent en jugement Johan Cardengnel, attorné Richart Villain, d'une part et Guiffroy de la Poterie et son conduit, d'autre, qui leur fu remuée.
Sur cheu que Pierres de Saint-Remy, escuier, requeroit a avoir sus l'abbé et le couvent de Saint-Vandrille ses damages a cause du dechié et empirement d'un manoir et des apartenanches audit escuier, u temps que ledit abbé et couvent urent la garde de la terre dudit escuier ; desquiex damages et empirement J veuee et monstrée avoit esté assise, et estoient les tesmoins ...
present Robert de la Haie, autrement dit Louvel, escuier, attorné et procureur a l'abbé et au couvent dessusdis et tint ladite veüee et monstrée pour fete ; et apres chen, de l'acort des parties, la cause fu remuée as autres plès en esperanche de pès, sauf les erremens des parties.
Deffautes, deffautes   Mestre Raol Letelier, prestre, vers Johan de Foucarmont ; et recorda Guiffroy Lecauchois, sous serjant de Mortemer, que il avoit ajourné ledit prestre en sa meson a Bethencourt, l'ou il demeure, pour estre a ches plès, pour respondre a J.
marchié de boursse vers Johan de Foucarmont et dit a sa gent qu'il li feissent savoir qui fust aus dis plès.
Robert de la Viesville vers Nichole le Vaaseur sur la nature d'un heritage troublée par entr'euls a cri de haro.
Sus chen que Richart Brache sievoit Johan Cardengnel comme attorné Robert de la Viesville d'une deffaute, la cause fu remuée aus autres plès d'office sans les herremens des parties ; et prist en main Johan Cardengnel que il feroit venir son mestre as dis plès, pour ladite deffaute sauvoir ou amender ou, se che non, il amendera ladite deffaute as dis plès.
Quemandé fu à Guiffroy Lecauchois sous-serjant de Mortemer que il meist a execution deuee tantost et sans délai IJ.
jugiés d'eschequier et d'assise que Raoul de Boveles porte sus les hoirs Johan de Gueires, en la fourme et en la manière que es dis jugiés est contenu.
Se cognurent en jugement Climent Maroie d'une part et Johan Cardengnel, attorné Johanne Maroie d'autre, qui leur fu mis aus autres plès pour repledier, pour che que debat estoit entre les parties dudit jugement, pour la cause de chen que l'une partie disoit qu'il l'avoit esté pledié devant le viconte et l'autre disoit qu'il avoit esté pledié devant Lorens Payen.
Estienne de Sahur en amende par jugement pour IIJ deffautes toutes continuées, jugiées en son aubssence vers Guillaume Wastel et son conduit, et, par l'amende, ledit sous aage a ataint chen qui pendoit a J.
consseil d'entr'euls contenu en l'escroe a laquele chest memorial est annexé ; chest assavoir que ledit sous aage sera quite et deffendu d'un jugié et d'un exploit que ledit Estienne avoit fet sur l'eritage dudit sous aage ..., dequoy mencion est fete en la dite escroe.
Robert de la Viesville en amende par jugement pour IIJ deffautes toutes continuées, jugiées en son aubssence vers Nichole le Vasseur et, par l'amende, ledit Nichole a ataint que il s'en va sans jour vers ledit Robert.
La cause d'entre Monsieur Thomas Lefevre, prestre, d'une part et Pierre de Saint Remy de Baasli d'autre fut remuée aus autres plès d'office en autel point comme elle estoit a present...
pledié d'entreuls en cas de marchié de boursse.
La cause d'entre damoysele Agnes Louvel et son conduit d'une part et Raoul de Boueles d'autre, sus J.
sessine d'eritage troublée à cri de haro, fu remuée aus autres plès d'office de justice sans chen que ledit Raoul se feist de riens partie et ladite sous aage et conduit fessant protestacion du contraire.
...
cri et haro sur la sesine d'une heritage troublée entre dame Ade Burel, alias dit Dumesniel, d'une part et Ameline Dumesniel d'autre, pleige, pour ladite dame Ade, Robinet Dumesniel et, pour ladite Ameline, Brache Delangle.
L'an mil CCC XX, le mardi feste Sainte Katerine Lyenart du Thyhier fist son clain en cas de marchié de borsse sur Monsieur Gilles Postel, chevalier, de heritage assis en la paroisse de Luchy lequel marchié ledit complaignant li enttent a demander par reson de linage de la vente Guillaume Merlin, et fu donné en mandement au serjant, etc.
PLÈS QUI FURENT AU NOEFCHASTEL DE LA SERJANTERIE DE MORTEMER, LE VENDREDI VELLE SAINT NICHOLAS D'YVER, TENUS PAR LE VICONTE L'AN XX.
Se cognurent en deus jugemens Johan Cardengnel, attorné et procureur a l'abbé et au couvent de Saint-Victor d'une part et Johan Letailleeur, attorné Hue de Pierrecourt d'autre, sur la sieuyte de deus marchiés de borsses.
Se cognurent en jugement Johan Letailleeur, attorné Monsieur Robert Loiax, prestre, d'une part et Johan Cardengnel, attorné Perronnele Labourguoise d'autre ; remué.
Se cognurent en jugement Johan Cardemgnel, attorné Richart Vilain d'une part et Guiffroy de la Poterie et son condit d'autre ; remué.
Veuee assise entre Johan de Tailemesnil d'une part et Climent Maroie d'autre, a de lundi en VIIJ jours, a tierche, a asenbler au puis de Plain.
La cause d'entre Symon Dupré d'une part et Johan Lenglois, attorné Robert Louvel et sa fame, d'autre fut remuée, pour l'abssence du conseil audit attorné.
La cause d'entre Symon Nichole d'une part et Climent et Johan dis Nichole, aagiés, et Johanne leur suer sous aage et son condit d'autre fu remuée as autres plès pour l'abbssence du conseil as di Johan et Climent et de la dite sous aage et son condit d'autre, sur partie mueblage.
Veuee assise entre Climent Dureteste d'une part et Simon Nichole d'autre, a de lundi en VIIJ jours, a tierche, a asenbler au puis du Plain.
Martin Fourré gaja as compaignons pledeurs le vin, tel comme reson devra, pour le serement qui fist d'estre nouvel advocat.
Symon Nichole gaja a Guillaume de Berengerville l.
sols tournois pour son salaire d'avocation de la cause qui est meuee entre ledit Symon d'une part et ses freres et sa suer d'autre.
Nichole Duval en amende pour haro crié sus luy par Johanne de Hatereaumont.
Johan du Hoquet et sa fame en amende pour enqueste atendue vers Guiffroy du Hoquet, son pere, et vers sa fame sus J.
meffet de cors a cri de haro, de quoy ledit Johan et sa fame sievoient lesdis Guiffroy et sa fame ; et, par l'amende, les dis Guiffroy et sa fame s'en alerent quites et deffendus dudit meffet.
Sus chen que noble homme Monsieur Johan de Trie, chevalier, sire de Fontenay, avoit justisié Johan Lebourgois de Baaly et avoit pris bestes et autres choses pour les redevanches diemenche Brandons prouchain  ...
si come il disoit ...
et autres de la dite ville ; et urent acort les dites parties en la maniere qui enssuit, chest assavoir que les ...
bestes et autres choses ad dis justisiés seront mis au delivre, mes il metront en la main dudit segneur, comme pour sessine desdis nans, XX livres tournois dessiques au diemenche dessus dit, sans che que il tourne a prejudice a nulle des parties ; et se le diemenche dessus dit estoit passé que acort ne fust fet entr'euls sus chen, les dits justisiés pourroient  ...
dens par la coustume et aler avant en la dite replevine, aussi come il peussent au jour d'uy ; et ledit segneur poura aussi dire ses resons et ses deffenses au contraire ; et devront les dis justisiés mettre les dites XX livres en la main dudit segneur dedens de diemenche prochain venant en XIIJ jours ; et sera la chose en pès en la maniere dessus dite dessiques au diemenche des Brandons dessus dit ; et prist en main Richart de Lonpré a metre en la main dudit segneur les dites XX livres dedens le terme dessus dit.
Dit fu par Guiffroy Lecauchois, sous-serjant de Mortemer que le pris de la forffeture de quoy l'abbé et le couvent avoient fet replevine vers Madame Mahaut d'Ausnoy, si comme il appert du memorial auquel chestuy est annexé, avoit esté fete et prisié a VJ.
livres, X sols tournois, et, apres chen, une veue se terma entre dant Robert Ducastel, attorné et procureur a l'abbé et au couvent de Foucarmont d'une part et Robert Leclerc, attorné a ladite dame, d'autre a de mardi en VIIJ.
jours a tierche, a assembler devant la porte d'Ausnoy.
Jehan Cardengnel, comme attorné Robert de la Viesville, fist amende pour une deffaute ou ledit Robert avoit esté mis vers Richart Brache, de quoy il sievoit ledit attorné et avoit sievy, apres chen que lesdites parties estoient en jugement ; et, par l'amende, ledit Richart s'en ala sans jour vers ledit Robert sus une replevine de nans, si comme il est contenu u memorial auquel chestuy est annexé.
La cause d'entre dame Ade Burel, autrement dite Dumesniel, d'une part et Ameline Dumesniel d'autre sus une sessine d'eritage troublée par entr'euls a cri de haro, de l'acort des parties fu remuée aus autres plès en esperanche de pès.
La ville de Mortemer en amende pour che que il ne firent pas leur devoir du baro d'entre Gilles Boucher et son frere d'une part et Johan Magnel d'autre.
La cause d'entre Monsieur Thomas Lefevre, prestre, d'une part et Pierre de Saint-Remy de Baalli d'autre fu remuée aus autres plès d'office, sauf les erremens des parties.
La cause d'entre Climent Maroie d'une part et Johanne Maroie d'autre fu remuée aus autres plès d'office en autel point comme elle estoit huy matin, sauf les erremens des parties.
Se cognurent en jugement Johanne de la Berquerie d'une part et Roger Duval, pour lui et attorné sa fame, d'autre, sus la poursieute d'un marchié de boursse ; fut remuée aus autres plès, de l'acort des parties, en la presence de Nichole Dugardin, tenant du dit marchié.
Sus chen que Fremin Lecauchois avoit enformet justise des despens que lui et sa fame et le premier mari d'ichele avoient fes pour eus deffendre d'une lettre de baillie que Johanne de Hatereaumont portait sus euls, fu remuée d'office ladite information as autres plès.
Sus chen que Raoul de Boueles requeroit que un memorial d'assise li fust mis a execution, selon le contenu dudit memorial, fu presente damoysele Agnes Louvel, sous aage, menée par ...
et aplegiée par Johan Lenglois, debatant le contraire par plusieurs resons, et, pour che que ladite sous aage et son condit se fesoit innocente du contenu dudit memorial, meismes  la cause ...
a la prochaine assise du Noefchastel.
La cause d'entre Pierre de Saint-Remy, escuier, d'une part et Robert de la Haie, attorné et procureur a l'abbé et au couvent de Saint-Wandrille, d'autre fu remuée aus autres plès d'office de justice, selon le contenu u memorial auquel chestuy est annexé ; et, pour che que nous nous devon consseiller, savoir mon se Regnaut de Bray, lequel ledit Pierre avoit requis premier au jour d'uy comme auteur ...
d'estre de son consseil, li seroit ballié ou non, pour chen que ledit Robert avoit aloué ledit Regnaut pour estre de consseil en ladite cause, si comme il disoit, et fu commandé aus gens de la veue et monstrée d'entr'euls qui revenissent aus dis plès.
Pris passé sur Jordain Vaalen en tout jusques a la quantité de X.
livres fieble, demorans de gregneur somme, en descontant ce que pourra monstrer estre paié.
RESPIS DES PLÈS DE MORTEMER DEVANT LE VICONTE, LE VENDREDI VEGELLE SAINT NICHOLAS D'IVER, L'AN XX.
Johan Herichon se fet respiter vers Greaume Celles par Guillaume du Mont-Eudeline, pleige Johan Letailleeur.
Guillaume Duval et son condit vers Guillaume de Hatereaumont, Tomas de Bouteilles vers Lorens Guilleron et son condit, par Nicole Duval, pleige Johan Cardemnel.
DEFFAUTES D'EFFAUTES DU CHEN VENDREDI   Mestre Raoul Letelier, alias dit de Betencourt, prestre, vers Johan de Fouquarmont, et fu commandé au serjant que il le justisast pour ses deffautes.
PLÈS QUI FURENT AU NOEFCHASTEL DE LA SERJANTERIE DE MORTEMER, LE VENDREDI AVANT LA SAINT THOMAS APOSTRE, L'AN MIL CCC XX, TENUS PAR LE VICONTE, PRESENS : GUILLAUME DE BERENGERVILLE, MARTIN FOURRÉ, RICHART DE LONPRÉ, JOHAN DE LONPRÉ, GUILLAUME DU MONT-EUDELINE, HUE DE MOUSTIERES, MONSIEUR THOMAS LEFEVRE, PRESTRE.
Veue assise entre Johan de Herichon d'une part et Guereaumes Celles d'autre a lendemain de Noël prochain, a prime, a assembler as hormyaus de Pormort.
Veue assise entre Climent de Meuliers d'une part et Symon Nichole d'autre, au lundi apres Noël, a prime, a assembler au puis du Plain.
Veue assise entre Johan de Taillemesnil d'une part et Climent Maroie d'autre, au lundi apres Noël, a prime, a assembler au puis du Plain.
Se cognurent en jugement Johan Letailleur, attorné Monsieur Robert Leaux, prestre, d'une part et Johan Cardemgnel, attorné Perronnele Leborgois d'autre, remués.
Johan Cardengnel, attorné et procureur a l'abbé et au couvent de Saint-Victor, d'une part et Johan Letailleur, attorné Hue de Pierrecourt d'autre, en IJ.
jugemens, remués.
Guiffroy de la Poterie et son condit d'une part et Johan Gardemnel, attorné Richart Vilain, d'autre, qui leur fu mis a repledier, pour che qui fu pledié devant Pierre et les escroes non acordées.
Se cognurent en conceil ou jugement Martin Fourré d'une part et Johan de Lonpré d'autre, duquel il fu demandé et fu rendu pour ledit Johan et contre ledit Martin, lequel Martin mist les pleiges a l'assise, chest assavoir Pierre de Grouchy.
La cause d'entre Robert le Clerc, attorné Madame Mahaut d'Aunoy d'une part et dant Robert du Chastel, attorné et procureur a l'abbé et au couvent de Fouquarmont, fu remuée as autres plès, pour l'abssence du conceil a l'atorné a ladite dame.
...
attorne Johan Cardemgnel a querele meuee vers Martin Fourré, present etc.
Symon Dupré attorne Johan Cardengnel a querele meuee vers Robert Louvel, escuier, et Madame sa fame, present etc.
Se cognurent en jugement Guillaume de Hatereaumont d'une part et Guillaume Duval et son conduit d'autre, qui leur fu remué.
Veue assise entre Johan Lenglois, attorné Robert Louvel et la dame sa fame d'une part et Symon Chastelain d'autre, sur une seisine troublée entr'euls a cri de haro, sans che que le treffons de le heritage i soit de riens mis, laquele fu termée au mardi apres chest Noël, a prime, a assenbler a la chapelle d'Auney.
Veue assise entre Ameline Dumesniel d'une part et Ade du Mesniel d'autre, sur une sesine de heritage troublée entr'eus par haro, au mardi apres chest Noël, a tierche, a asenbler a Deencourt, devant  la meson Jehan de Bonbourc.
Richart Velu, escuier, congnut a la requeste Nichole son fils, sauves toutes ses resons, que ch'estoit son fet contenu es lettres asqueles chest memorial est annexé et, apres chen, ledit Nichole, des choses contenues es dites lettres, se mist en la bone concience et volenté dudit Richart, son pere, pour fere ent ce qu'il l'en plera senon raison.
Veuee rassise entre Estyenne Sahur d'une part et justise pour l'abssence de Regnaut Sahur d'autre a landemain de Noël, a prime, a asenbler as Ormeaux de Pormort ; et fu Fromin Lecaucheis commis pour justice a estre a la dite veuee.
Se cognurent en conseil ou jugement Pierres de Saint-Remi, escuier, d'une part et Robert de la Haie, attorné et procureur a l'abbé et au couvent de Saint- Vandrille d'autre, par les resons proposées d'entr'eus, qui leur fu mis as autres plès.
Lorens Guilleron, sous aage, mené par Renaut Guilleron, pleige Thomas Dufresne, desborssa sur Thomas de Bouteilles le marchié de heritage contenu en la lettre a laquele chest memorial est annexé ; et se tint ledit Thomas de Bouteilles pour paié de la somme d'argent contenuee en la dite lettre.
Sus chen que Fremin le Cauchois et sa fame requeroient que uns despens, que il avoient fes vers Johanne de Hatereaumont a cause d'une lettre de baillie leur fussent tauxés au jour d'uy, nous leur meismes jour as autres plès d'office ; et fu commandé a la dite Johanne que elle fust ad dis plès, sans respit et sans deffaute, pour les dis despens veir tauxer.
La cause d'entre Johan Cardengnel attorné Johanne Maroie d'une part et Climent Maroie d'autre en autel estat comme hui matin fu remuée.
La cause d'entre Symon Nichole d'une part et ses freres d'autre, remuée as autres plès.
Sus chen que Pierres de Saint-Remi de Balli s'offroit a reprendre et reprenoit Monsieur Thomas Lefevre, prestre, de chen que ledit prestre n'avoit pas garni la main de justise, si comme de reson estoit, de l'argent d'un marchié que ledit prestre avoit ateint par jugement, si comme il appert en un memorial de gaengne , que ledit prestre porte, lequel marchié, (si comme) ledit prestre avoit tous jours meintenu estre fraudeus ; ledit prestre, le dit Pierre present, alligant plussieurs resons au contraire, disant que il ne se fesoit de riens partie vers ledit Pierre, pour che que l'argent devoit estre em main de justise, a cause de la fraude dudit marchié, desiques a tant qu'il fust esclairé l'au elle devroit tourner.
Oyees ...
leurs resons d'entr'euls, et, eu conceil sur chen as sages de chest plès, dit fu et par conceil, que ledit Pierres ne devoit estre rechut a ladite reprise fere, ne ledit prestre a lui respondr'ent et que ledit jugié seroit entrignié et demoeroit en sa vertu.
CHE FU LE MARDI APRÈS NOËL, L'AN XX, DEVANT LE VICONTE  Engueran Dupont fu recrut jusques as plès par Guillaume Lefevre, Raoul Morin et Johan de la Haie de Mortemer sur chen que il avoit proposé devant nous mos vers Gilles Boucher ...
ni charont gages de bataille.
La cause d'entre Engeran Dupont d'une part et Giles Boucher d'autre fu mise as plès en cas de meffet de cors.
La cause d'entre Johan Voasagle d'une part et Giles Boucher d'autre fu mise as plès en cas de meffes de cors fes audit Vaasagle a plaie aouverte et fu present Mestre Robert de Pacy, mire, qui dit par son serement que les periex de son cors estoient hors et que il estoit gari, ledit Vaasagle present, qui de che se crut u serement dudit mire ; et fu pleige pour ledit Vaasagle Audrieu Vaasagle, frere dudit Vaasagle, et, pour ledit Giles, Guillaume Lebouchier, Johan Lebouchier et Johan Magnel le jeune.
DEFFAUTES, DEFFAUTES DES PLÈS DE MORTEMER DU SAMEDI CONTINUÉS DU VENDREDI AVANT LA SAINT THOMAS, L'AN XX.
Mestre Raoul Letellier, prestre, vers Johan de Foucarmont ; apres chen que Nichole de Bethencourt se vouloit porter comme attorné dudit prestre et aporta une attornée seelée du seel Regnaut de la Mare, lieutenant du viconte du Pont-Audemer, si comme il disoit, lequel seel n'estoit point cogneu, pour quoi ledit Johan ne vouloit pas rechevoir ledit Nichole comme attorné ; pour quoi y fu commandé audit Nichole que il venist fondé suffisaument aus autres plès ou la deffaute de la jornée d'uy tendra ; et retint ledit Johan a blasmer ladite attornée, dont la teneur...
Johanne de la Berquerie vers Roger Duval, pour lui et attorné sa fame, sur la sieuyte d'un marchié de de borsse, a la pressence de Nichole Dujardin tenant dudit marchié.
Item, ladite Johanne vers Nichole Dugardin.
PLÈS QUI FURENT AU NOEFCHASTEL DE LA SERJANTERIE DE MORTEMER, LE LUNDI AVANT LA TYPHAINE, L'AN MIL CCC XX, TENUS PAR LE VICONTE, PRESENS REGNAUT DE BRAY, G.
DE BERENGERVILLE, G.
DUPONT, JOHAN ...
JOHAN BASIRE, ROBERT DE LA HAIE, ESCUIER, JOHAN DE RETANVAL, JOHAN CARDENGNEL, JOHAN LENGLOIS, MARTIN FOURRÉ, ESTIENNE DE SAHUR, MARTIN FORNANT.
La cause d'entre Johan Herichon d'une part et Greaume Celles d'autre fu remuée as autres plès de l'acort des parties.
Veuee fu rassise, en la maniere que autre fois a esté rassise, entre court d'une part, pour l'abbssence de Regnaut de Sahur et Estyenne de Sahur d'autre, et fu Fermin Lecaucheis commis en autele maniere a soustenir ladite veuee, comme autrefois, et a esté commis senon la teneur du memorial auquel chestui est annexé ; laquele veuee fu assise a mercredi en VIIJ jors, a prime, a asenbler as Ormeaux de Portmort et li fu quemandé que il le criast, si comme coustume le desire.
Se cognurent en jugement G.
de Hatereaumont d'une part et G.
Duval, sous aage, et son conduit, d'autre ; remué.
Johan Cardengnel, attorné et procureur a l'abbé et au couvent de Saint-Victor, d'une part et Johan Letailleur, attorné Hue de Pierrecourt, se cognurent en IJ.
jugemens, qui leur furent mis as autres plès, pour repledier de tant comme touche a IJ.
marchiés de borsse.
Johan le Tailleeur, attorné Monsieur Robert Loiax, prestre, d'une part et Johan Cardengnel, attorné Perronnele Leborgois d'autre, mis as autres plès pour repleidier.
La cause d'entre Climent Dureteste d'une part et Symon Nichole d'autre fu remuée as autres plès en esperanche de pès, de l'acort des parties.
Se mistrent en jugement par leurs ressons proposées Johan Cardemnel, attorné Johanne Maroie d'une part et Johan Leborgois, attorné Climent Maroie, d'autre, duquel il fu demandé, et fu rendu pour ledit Climent et contre ladite Johanne et l'attorné de ladite Johanne Maroie mist les pleges a la premiere assise, ch'est assavoir Guillebert Boistel.
La cause de un jugement a repleidier d'entre Johan Cardemnel, attorné Richart Vilain, d'une part et Guiffroy de la Poterie et son condit d'autre fu remuée as autres plès de l'acort des parties.
La requeste que fesoient Fremin le Cauchois et Johanne, sa fame, sur la tauxation d'un despens sur Johanne de Hatereaumont, par lettre de baillie, li meismes a de mercredi en quinze, a tierche en lez cohuete du castel de Noefchastel.
Giles Boucher en amende, pour enqueste attenduee, vers Engeran Dupont sur un cri de haro fet en la maison dudit Engeran et, par l'amende, ledit Engeran s'en va quite et deffendu dudit cri et haro et  sans jour vers ledit Giles.
Giles Boucher en amende, pour enqueste attenduee, vers Johan Vasagle, sur mesfes de cors fes par entr'euls a cri de haro oudit Johan en venant a un cri de haro, qui fu entre Engeran Dupont et le dit Giles ; et ausin pour meffes de cors fes au dit Johan a sanc et a plaie aouverte ; et, par l'amende, ledit Vaasagle a ataint, senon le cas, tele amende comme a luy appartient, comme de sanc et de plaie et des damages tex comme reson pour...
mes vuives viandes dangerées, jornées perduees et autres choses, se eulz i sunt, ledit Giles present, qui n'i mist nul debat ; et fu jor asigné, audit Vaasagle a che jurer.
Jugié ...
audit Giles, se il li plest a estre.
Se mistrent en jugement par leurs resons proposées Johan de Fouquarmont d'une part et Nichole Letelier d'autre sur la sieuyte d'un marchié de borsse, a la pressence de mestre Raoul Letelier, prestre, tenant dudit marchié ; et leur fu mis as autres plès, ledit Raoul fesant protestation quer il ne se tient de rien pour ajorné.
Furent presens Symon Nichole, Johan, Johanne et Climent dis Nichole, qui s'entrequitièrent de toutes choses qui peussent demander les uns as autres par reson de partie moeblage, por tant comme chascun a ovecque soy, sans che que eus empuissent jamès riens demander l'un a l'autre.
La cause d'entre Rogier Duval d'une part, pour li et attorné sa fame, et Johanne de la Berquerie d'autre, en autel estat comme ele estoit uy matin, sauf les herremens d'entr'euls, fu remuée as autres plès d'office, a la presence de Nichole Dujardin, regardeeur en la cause.
Se mistrent en jugement par leur resons proposées Rogier Duval, pour li et attorné sa fame, d'une part et Johanne de la Berquerie d'autre, sur la sieuyte d'un marchié de borsse, qui leur fu mis as autres plès a la presence de Nichole Dujardin, tenant dudit marchié.
Fu quemandé a Guiffroy le Cauchois, sous-serjant quer il feist paier Guiffroy Lespicierre du contenu d'une lettre de baillie, qu'il a sur Guillaume Malerbe, sur les biens dudit Guillaume, senon la dabte de ladite lettre, si et en tele maniere que par li n'i ait deffaute.
Mestre Raoul le Telier, alias de Betencourt, prestre, lui, les soens et ses biens, fu pris en la garde du Roy nostre sire ; et fu quemandé a Guiffroy Lecauchois, sous-serjant de Mortemer, quer il deffende a tous que euls a lui ne ses biens ne meffessent et, se aucun sur che li meffet, che seu, il mete tel adrechement comme de reson serra selonc le cas.
L'an dessus dit, le mercredi devant la saint Mor, devant nous Viconte fu present Godefroy Alefevre, alias dit Pevrel, clerc et nous monstra en denonchant que Robert et Guillaume Du Chief de la Ville, Nichole dis Mesgret et Johan Aveine l'avoient batu et feru a sanc et a plaie, en disant que de chen, en la court laye, il ne leur enttendoit riens a demander, pressens tous les dessus dis qui s'offroient a ...
li lay convenable ; et illec estoient pressens mestre Guillaume et mestre Heuhen, mires jurés en la ville du Noefchastel, et distrent par leur serement que, en la bateeure n'en blecheure dudit clerc n'estoit mehaing et que les periex en estoient hors ; et nous, Viconte dessus dit, auffrant audit clerc a fere acomplissement de droiture senon le cas ; ...
lesquiex furent recrus as plès par Audrieu le ..., Johan du Chief de la Ville du Noefchastel, Johan Lejeune de Sainte-Bueve-aus-Champs, qui pleigerent l'un l'autre ; et pour ledit clerc, Michiel Fere, en tant comme audit haro touche.
Et estoient pressens Johan Letailleur et Johan du Chaable, escuiers, Johan Lenglois, Osber de Hodenc, Guillot Lenglois, Vautier Buhurel et Simon de Malbuysson et autres.
RESPIS DES PLÈS DE LA SERJANTERIE DE MORTEMER, LE LUNDI AVANT LA TYPHAINE, L'AN XX, TENUS PAR LE VICONTE.
L'abbé et le couvent de Saint-Vandrille vers Pierres de Saint-Remi, escuier, par Johan Baril, pleige Johan d'Orgiées.
Climent Maroie vers Johan de Taillemesnil par Robert Chouquet, pleige Johan Baril ; et recorda Guiffroy Lecaucheis, serjant qui soustint la veue d'entr'euls, qu'il s'estoit ausi remis...
Ade, deguerpie Raoul Jaques, vers Ameline Jaques, alias Dumesniel, par Johan le Tailleeur, pleige Robert Jaques.
Madame Maheut d'Auney vers l'abbé et le couvent de Fouquarmont, par Robert Leclerc, pleige Johan Herichon.
Pierre de Balli vers Symon Nichole, par Pierres Belin, pleige Climent Nichole.
Robert Louvel, escuier, et Madame sa fame vers Symon Dupré, alias dit Chastelain, par Johannot Lecaucheis, pleige Johan Lenglois.
DEFFAUTES DE YCHELI LUNDI DEVANT LE VICONTE.
PLÈS QUI FURENT AU NOEFCHASTEL, DE LA SERJANTERIE DE MORTEMER, LE LUNDI APRES LA SAINT VINCHENT, L'AN MIL CCC XX, TENUS PAR LE VICONTE, PRESENS GILLES FLORANT, JOHAN CARDENGNEL, JOHAN ...
ROBERT DE LA HAIE, G.
LENGLOIS, JOHAN LEBOURGOIS.
Veuee rassise entre Johan de Taillemesnil d'une part et Clement Maroie d'autre a de jeudi en VIIJ.
jours, a tierche, a assembler au puis du Plain.
Veuee rassise entre Pierre de Pormort, attorné Estienne de Sahur, d'une part et court, en l'aubssence de Regnaut de Sahur, d'autre, a de lundi en VIIJ.
jours, a prime, a assembler as hourmiaus de Pormort ; et fu Fremyn Lecauchois commis a ladite veuee soustenir pour la court en l'aubssence dudit Regnaut de Sahur, en la maniere que autre fois y a esté commis, et fu quemandé au serjant que il la criast en la paroisse.
Veuee rassise entre Johan Lenglois, attorné Robert Louvel et Madame sa fame, d'une part et Johan Cardengnel, attorné Symon Dupré, alias Castelain, d'autre, a de merquedi en VIIJ.
jours, a tierche, a assembler a la chapelle d'Ausnoy.
Climent et Johan dis Nichole, aagiés, et Johanne Nichole, sous aage, menée par ledit Climent et aplegiée par ledit Johan, quitierent Simon Nichole, leur frere ainsné, de toutes parties de moeble et d'eritage  sur une masure que ledit Climent ara pour sa partie, assise en la paroisse de Baasly, entre Pierres de Saint- Remy, d'un costé et d'un bout au quemin le Roy, laquele il tendra par les rentes qui en sont deuees as chiefs segneurs et pour XL.
s.
tournois, que ledit Johan ara a present pour sa partie, desquiex il se tint pour paié ; et la dite sous aage ara pour sa partie C.
s.
tournois, lesquiex estoient deus audit Symon par une lettre de baillie, laquele ledit Symon li a bailliée, et les pourcachera ladite sous aage a ses cous ; et jurerent les dis aagiés que ch'estoit le profit des dis sous aage a leur enscient.
Climent Meuliers, autrement dit Dureteste, en amende pour herrement relaschié vers Symon Nichole et, par l'amende, ledit Symon a ataint la sessine de ses nans, que ledit Climent avoit pris les quiex il a requis a gage et a plege.
Se cognurent en jugement Richart Vilain d'une part et Guiffroy de la Poterie et son conduit d'autre, qui fu mis aus autres plès pour repledier.
La requeste que fesoient Fremin Lecauchois et Johanne, sa fame, ch'est assavoir que uns despens qu'il avoient atains sur Johanne de Hatereaumont, leur fussent tauxés, leur continuasmes as autres plès d'office.
Quemandé fu a Guiffroy Lecauchois, sous serjant de Mortemer, que il feist savoir a Adam Lerouz que il fust as premiers plès de la dite serjanterie, pour veir tauxer uns despens, que Bartaut Lebarbier a atains sur Johan Lepicart, si comme ledit Bartaut le portoit par memorial, ou pour dire cause pour quoi il ne seront tauxés ; lesquiex despens ledit Adam avoit autre fois debatus ; et fu quemandé audit Bartaut que il baillast icheux despens par escrit as dis plès.
Veuee rassise entre Johan Letailleeur, attorné Ade Dumesniel d'une part et Ameline Dumesniel d'autre, a de merquedi en VIIJ.
jours, a nonne, a assembler au moustier de Daencourt ; et fu quemandé a Guiffroy Lecauchois, sous serjant, que il feist venir des plus prochains et des miex sachans du lieu.
A la demande de VJ.
livres, X.
sols, que Madame Mahaut d'Ausnoy fesoit a l'abbé et au couvent de Foucarmont pour forffecture de moultes, fu present dant Robert Ducastel, attorné et procureur pour ledit abbé et couvent, qui gaja a la dite dame sadite demande, au dit et au regart de Regnaut de Bray, laquele chose ladite dame acorda.
Se cognurent en conceil ou jugement Robert Louvel, alias dit de la Haie, attorné et procureeur a l'abbé et au couvent de Saint Wandrille, d'une part et Johan Cardengnel, attorné Pierre de Saint-Remy d'autre ; remué.
Se cognurent en jugement Guillaume de Hatereaumont d'une part et Guillaume Duval et son conduit d'autre ; remué.
Quemandé fu a Guiffroy Lecauchois, sous-serjant de Mortemer, que il feist paier Guiffroy Lespicierre d'une lettre de ballie, que il porte sus Guillaume Malherbe, en la maniere que autre fois li fu quemandé, si comme il est contenu u memorial auquel chestuy est annexé.
Les despens que avoit fes Johan Vassagne pour vyandes dangerées, pour les despens et pour le coustoiement du mire, pour la cause d'une plaie que li avoit fet Gilles Boucher, furent tauxés a XJ.
livres, XIIJ.
sols, J.
denier pour toutes choses, de quoi les parties sont au dos du roule, exepté C.
sols pour le salaire de Regnaut de Bray, lesquiex le viconte retint en son conceil, savoir mon se sur chest cas salaire d'avoé li sera rendu, et fu present ledit Gilles, qui u taux dessus dit ne mist nul debat et s'obligea a paier audit Johan les XJ.
livres, XIIJ sols, J.
denier dessus dis et que il en peust estre justisié aussi comme par lettre de ballie.
Se cognurent en IJ.
jugemens Johan Cardengnel, attorné et procureur a l'abbé et au couvent de Saint-Victor, d'une part et Johan Letailleeur, attorné Hue de Pierrecourt d'autre, de tant comme monte a IJ.
marchiés de borsse ; qui leur fu mis aus autres plès pour repledier.
Se cognurent en jugement Johan Letailleeur, attorné Monsieur Robert Loyauz, prestre, d'une part et Johan Cardengnel, attorné Perronele Lebourgoise d'autre ; remué.
Se cognurent en jugement Johan de Foucarmont d'une part et Guillaume Lenglois, attorné Nichole Letelier, autrement dit de Bethencourt, d'autre, sur la sieute d'un marchié de boursse, en la presence de Johan Lebergois, attorné mestre Raoul le Telier, prestre, dit de Bethencourt tenant du marchié, lequel fist protestation qui ne se tenoit de rien pour ajorné.
Nichole Dugardin attorna Johan Cardengnel a quereles meuees vers Rogier Duval et vers sa fame et vers Johanne de la Berquerie, pour tant comme a chascun touche ; remué.
La cause d'entre Johanne de Hatereaumont d'une part et Eustasse Fleuri d'autre, sus J.
jugement qui leur avoit esté mis a repledier, et renvoié de l'assise en ches plès, fu remuée as autres plès pour l'abssence du conceil de la dite Johanne.
...
par le viconte.
Se cognurent en jugement Rogier Duval, pour luy et attorné sa fame, d'une part et Johanne de la Berquerie d'autre, sur la sieute d'un marchié de boursse, qui leur fu mis as autres plès en la presence de Nichole Dugardin tenant du marchié.
Johan de Foucarmont attorna Johan Cardengnel a querele meuee vers Colart Letelier, alias de Betencourt, en la poursieute d'un marchié de boursse et vers mestre Raoul Letelier, alias de Betencourt, tenant du marchié, de tant comme a chascun touche,  present ledit Johan, qui prist ladite attornée sur soy.
La cause d'entre Ameline Dumesniel d'une part et Johan Letailleeur, attorné Ade Dumesniel, d'autre fu remuée as autres plès, pour l'aubssence du conceil au dit attorné, et fu quemandé as gens de l'enqueste qui presens estoient, que il revenissent as dis plès.
Se cognurent en jugement Pierres de Saint- Remy, escuier, d'une part et Robert de la Haye, attorné et procureur a l'abbé et au couvent de Saint-Wandrille, d'autre ; remué.
Se cognurent en jugement G.
de Hatereaumont d'une part et Guillaume Duval et son conduit d'autre ; remué as autre plès ; et fu quemandé audit G.
de Hatereaumont que il ballast son escroe dedens IIIJ.
jors ou, se che non, l'en ira avant par l'escroe dudit sous aage, qui balliée avoit esté ou en l'avisement de justise.
Se cognurent en IJ.
jugemens Johan Cardengnel, attorné et procureur a l'abbé et au couvent de Saint-Victor, d'une part, et Johan Letailleeur, attorné Hue de Pierrecourt d'autre, de tant comme touche à IJ.
marchiés de boursse qui leur furent mis as autres plès pour repledier.
Se cognurent en jugement Johan Cardengnel, attorné Peronnele Labourgoise, d'une part et Johan Letailleeur, attorné Monsieur Robert Loyaux, prestre, d'autre, qui leur fu mis as autres plès pour repledier.
La cause d'entre Johan Herichon d'une part et Guereaume Celles d'autre fu remuée as autres plès, pour l'aubssence du conceil audit Herichon ; et fu quemandé as gens de l'enqueste, qui presens estoient, qu'il revenissent as dis plès.
...
attorné mestre Raoul Letelier, alias de Bethencourt et G.
Lenglois, attorné Colart de Bethencourt, dit Letelier, gagierent a Johan Lenglois son salaire au taux de justise pour l'avocation des dessus dis, en la cause qui fu meuee entre les dessus dis et Johan de Foucarmont.
Se cognurent en jugement Johanne de la Berquerie d'une part et Rogier Duval, pour luy et attorné sa fame, d'autre ; remué as autres plès, sur la sieute d'un marchié de boursse, en la présence de Nichole  Dugardin, tenant dudit marchié.
Se cognurent en jugement Ricart Villain d'une part et Guiffroy de la Poterie et son conduit d'autre ; remué as autres plès.
La requeste que fesoit Pierres Vanerel, porteur des lettres de baillie fetes u nom du Prieur et des freres de Toussaints sous Belemcombre, chest asavoir que uns despens, que il avoit fes sur Jourdein Valen, pour les dites lettres enterigner, li fussent tauxés ; et pour cen que le dit Jourdein debatoit les dis despens par plusieurs resons, sa dite requeste continuasmes as autres plès d'office.
DEFFAUTES, DEFFAUTES, DEFFAUTES   Robert de Forgetes, alias Leforestier, vers la court.
Monsieur Robert de Freauville, chevalier, vers la court, et recorda Guiffroy Lecauchois, sous-serjant de Mortemer, que il avoit donné jour audit chevalier a sa propre personne a estre a ples, pour respondre a che de quoy office le voudroit accuser.
Godeffroy Pevrel, alias Lefevre, vers Gilles et Robert du Chief de la Ville, vers Johan et Nichole dis Mesgres, et vers Johan Avaine sur meffes de cors.
Bartaut Lebarbier jura ses despens, que il avoit fes pour enterigner IIJ.
lettres de ballie que il portoit sur Johan Lepicart et, ovec chen, li furent tauxés a VJ.
livres, XV sols, VIIJ.
deniers pour toutes choses, dont les parties sont au dos du roule, en la presence de Adam Lerouz, lequel autrefois avoit les dis despens debatus et estoit decheu, si comme ledit Bartaut le portoit par memorial, et encore s'offroit ledit Adam debatre et demandoit dillacion de son conceil sur cen et disoit que il le devoit avoir ; et nous, eu conceil sur cen, dit a esté par le conceil des sages estans en ches plès que ledit Adam n'aroit pas dillacion pour ce que ch'estoit en cas de lettre de baillie, et que les dis despens seroient tauxés, non contrestant debat que ledit Adam y meist ; et fu quemandé au serjant que il l'en feist paier ; et aussi fu il quemandé audit serjant que il feist paier ledit Bartaut des biens dudit obligié, de tant comme il li apperra qui sera fourtret du pris qui fu fet sur l'eritage dudit obligié, pour la cause des ventes.
Gilles Boucher d'une part et Johan Vassagne d'autre firent amende pour pès fecte entr'euls sur le debat d'une lettre de baillie.
Se cognurent en jugement Johan Cardengnel, attorné Johan de Foucarmont, d'une part et G.
Lenglois, attorné Colart Letelier, d'autre, sur la sieute de boursse, qui leur fu remuée as autres plès en la maniere comme autre fois a esté, si comme il est contenu u memorial auquel chestuy est annexé.
La cause d'entre Gilles Boucher d'une part et Johan Vassagne d'autre, apres cen que les dites parties eurent fet amende pour pès fecte entr'euls sus le propos du paiement d'une lettre de baillie contenant ...
ledit Gilles demandoit VJ.
livres, X sols, duquel debat lesdites parties s'estoient destenchiés et mis en arbitrage sur certaines persones, lesquiex ne se vendrent pas a faire le dit arbitrage, fu remuée as autres plès d'office ; et fu quemandé a Guiffroy Lecauchois, sous serjant de Mortemer, que il otast sa main des biens dudit Vassagne que il tenoit par la vertu de ladite lettre et que il eust sa main garniee des biens dudit Gilles, qui avoient esté pris par la vertu d'un jugié que ledit Vassagne portoit sur li jusques a VJ.
livres, X.
sols, sans cen que riens en ternast en la main dudit Vassagne dessiques a tant qu'il aroit prouvé le paiement de la dite lettre de baillie.
La cause d'entre Johanne de Hatereaumont d'une part et Eustasse Floury d'autre fu remuée as autres plès, pour l'aubssence du conceil audit Eustasse.
Sur la requeste que Fremyn Lecauchois et sa fame fesoient, ch'est assavoir que uns despens qu'il avoient atains sur Johanne de Hatereaumont, fussent tauxés, leur continuasmes as autres plès.
RESPIS DES PLÈS DE MORTEMER, LE LUNDI APRÈS LA SAINT VINCHENT, TENUS PAR LE VICONTE.
Guereaumes Celles vers Johan Herichon par Johan Letalleeur, pleige Pierres de Pormort.
DEFFAUTES, DEFFAUTES DES PLÈS DESSUS DIS.
Godeffroy Pevrel, autrement dit Lefevre, vers Robert et Guillaume du Chief de la Ville, vers Johan et Nichole dis Mesgres et vers Johan Avaine sur un haro de quoy il sievoit les dessus nommés.
Les parties des despens, cous, depers et damages que Johan Vassagne a eus pour la cause d'une playe que li avoit fete Gilles Bouchier :  premierement, pour le mire, VIIJ.
livres ;  pour despens fes en la meson du dit mire a Gueillesfontaine, L.
sols ;  pour le vallet qui le servy, X.
sols ;  pour despens fes quant ledit Johan fut mené à Gueillesfontaine pour la karete qui le mena et pour IIJ.
vallets, VJ.
sols ;  pour despens dudit Johan, quant il vint au Noefchastel fere sa plainte, XIJ.
deniers ;  pour le memorial de sa gaaigne, XIIJ.
deniers ;  pour la jornée du mire, quant il vint au Noefchastel, pour les despens du dit Johan tauxer, V.
sols.
Les parties des despens Bartaut Lebarbier : premierement, pour IIJ.
lettres de baillie, IIIJ.
sols ; Item, pour l'escroe du pris et pour le clerc au viconte et pour IIJ.
memoriaus annexés parmi le pris, IIJ.
sols, VIIJ.
deniers.
...
Adam Lerous, meneeur Colin Lepicart metoit udit pris IIIJ.
sols.
PLÈS QUI FURENT AU NOEFCHASTEL DE LA SERJANTERIE DE MORTEMER, LE MARDI APRES LA CAYERE SAINT PIERRE, L'AN MIL III C ET VINT, TENUS PAR LE VICONTE, PRESENS MONSIEUR JOHAN DUCAABLE, CHEVALIER, REGNAUT DE BRAY, GUILLAUME DU ...
GUILLAUME DE BERENGERVILLE, ROBERT DE LA HAYE, MESTRE ROGIER DE TORCHI, GUILLAUME SANSSON, GUILLAUME BEUSSE, MICHIEL SANSSON, GUILLAUME DU MESNIL DANY.
Se cognurent en conceil ou en jugement Pierres de Saint-Remy, escuier, d'une part et Robert de la Haie, escuier, attorné et procureur a l'abbé et au couvent de Saint-Wandrille, d'autre, qui leur fu remué as secons plès, de l'acort des parties.
Se cognurent en jugement Johan de Foucarmont d'une part et Nichole Letelier d'autre, sur la sieute d'un marchié de boursse, qui leur fu remué as autres plès, pour l'aubssence du conceil audit Johan, en la presence de Johan Lebourgois, attorné mestre Raoul Letelier, alias de Bethencourt, tenant du marchié, lequel fist protestation que il ne se tenoit de rien pour ajourné.
Se cognurent en jugement Rogier Duval, pour luy et attorné sa fame, d'une part et Johanne de la Berquerie d'autre, sur la sieute d'un marchié de boursse, en la presence de Johan Cardengnel, attorné Nichole Dugardin, tenant dudit marchié ; lequel jugement fu leu et diligeaument entendu et fu rendu pour ledit Rogier et contre ladite Johanne, laquele Johanne mist les pleges a l'assise et demoura en prison jusques a tant qu'ele trouve plege de poursievre.
La cause d'entre Johan Cardengnel, attorné Symon Dupré, alias Castellain, d'une part et Johan Lenglois, attorné Robert Louvel et Madame sa fame, d'autre fu remuée as autres plès pour l'aubssence du conceil de l'attorné dudit Robert.
Se congnurent en IJ.
jugemens touchans IJ.
marchiés de boursse, Hue de Pierrecourt, escuier, d'une part et Johan Cardengnel, attorné et procureur a l'abbé et au couvent de Saint-Victor, d'autre, qui leur furent mis as autres plès pour repledier.
Johan Letailleeur, attorné Ade Dumesniel, en amende pour enqueste attendue, tout a acort, vers Ameline Dumesniel, sur une sessine d'eritage troublée par entr'euls a cri de haro, apres la veuee tenue pour fete entr'euls, et, par l'amende, ladite Ameline a ataint la sessine des lieus veus et monstrés par entr'euls et les levées depuis le cri et haro ; et fu quemandé au serjant qu'il l'en meist en sessine.
Fu pris passé, en tout contenu en la cedule a laquele chest memorial est annexé, a la requeste de Pierres Leporc, escuier, et fu quemandé a Guiffroy Lecauchoys, sous-serjant de Mortemer, qu'il en ballast  sessine audit Pierre, non contrestant chen que Robert Louvel avoit debatu ledit pris, en la presence du serjant, le pris fesant, si comme ledit serjant nous raporta, pour che que ledit Robert ne autre pour li ne se comparut en rien en court pour poursievre son debat.
La cause d'entre Monsieur Robert Loyauz, prestre, d'une part et Johan Cardengnel, attorné Perronnele Labourgoise, d'autre fu remuée as autres plès pour l'aubssence du conceil audit attorné, sus J.
juge- ment qui leur avoit esté mis à repledier.
Ameline du Mesniel gaja a Guillaume de Berengerville XVJ.
sols tournois, pour son salaire d'avocacie fet en la cause qui a esté entre ladite Ameline et Ade Dumesniel, se mere, a paier au terme de la court.
La cause d'entre Richart Villain d'une part et Guiffroy de la Poterie et son conduit d'autre, sur un jugement qui leur avoit esté mis a repledier, fu remuée as autres plès, pour l'aubssence du conceil dudit Guiffroy.
La cause d'entre Johanne de Hatereaumont d'une part et Eustasse Fleury d'autre, sur la demande d'uns despens fes en la court de l'official de Rouen sus l'encombrement d'un mariage que avoit feete ladite Johanne leur fu mise au quart jour de l'assise du Noefchastel, devant nostre mestre le bailli de Cauz.
Sur chen que Johanne, deguerpie Johan Duval, fame Fremin Lecauchois a present, avoit aujourd'uy a jurer ses despens, que ledit Johan, son premier mary, et ele depuis avoient fez en eulz deffendant d'une lettre de ballie que Johanne de Hatereaumont portoit et avoit porté sus euls, environ a IX.
ans, contenant X.
livres, de laquele euls avoient proposé paiement et monstré tout a plain en la fin, si comme il appert d'un memorial auquel chestuy est annexé ; et pour che requeroit a avoir ses dis despens et jurer, lesquiex ele jura aujourd'uy pour LXX jornées de plès de V ans, pour purs despens et pour damages ; Item pour les despens de tous autres plès depuis, desiques au jourd'uy, XIJ.
livres, XIIIJ.
sols, desqueles toutes jornées ele se restrainst a XVJ.
livres tournois et pour salaire d'avocat, pour tout le temps dessus dit, XVIJ.
livres, desquiex damages et despens dessus dis, il fu quemandé au serjant qu'il l'en feist paier, la dite Johanne de Hatereaumont presente, qui n'i seut metre nul debat l'au elle deust estre oïe de reson.
Godefroy Pevrel, alias Lefevre, en amende par jugement pour IIJ.
deffautes toutes continuées, jugiées en son aubssence vers Guillaume et Robert du Chief de la Ville, vers Johan et Nichole dis Mesgres et vers Johan Avaine, en cas de meffet de cors a cri de haro a sanc et a plaie fet audit Godeffroy, si comme il disoit, et par l'amende, les dessus nommés s'en alerent quites et deffendus dudit meffet, de quoi ledit Godefroy les avoit acusés et sans jour vers ledit Godefroy.
Gilles Boucher, Johan Vassagne en amende pour pes fecte entr'eulz sus le debat d'une lettre de ballie.
Se mistrent en jugement, par leurs resons proposées entr'euls, Johan Herichon d'une part et Guereaumes Celes d'autre, qui leur fu mis as autres plès ; et quemandé as parties que ballassent leurs escroes dedens IIIJ.
jours.
La cause d'entre Pierres de Pormort, attorné Estienne de Sahur, d'une part, et justice, en l'aubssence de Regnaut de Sahur, fu remuée as autres plès, pour l'aubssence du conceil audit attorné, et fu quemandé as gens de l'enqueste, qui presens estoient qui revenissent as dis plès.
Lan mil CCC XX, le dyemenche a jour des Brandons, devant nous viconte, fu present demoiselle Johanne d'Escougny, sous aage, menée par Guillaume Mars, apleigiée  par...
de Flours, sans l'aage de XIIIJ.
ans et par le conceil de Robert d'Assegny, son pere, escuier, et que Robert de Saint Remi desattorna tout etc.
et attorna Robert Danecuit a querele meuee vers Ysabel de Cailli et Huant Honquerel, Aneleval en etc.
...
d'Escougni attorna ledit Robert a querele meuee vers Guillaume Pilon et Richart Harenc, pressent etc.
DEFFAUTES DES PLÈS QUI SONT A LA CHAR.
Estienne de Sahur vers la court, sus cen que il devoit aler avant au jour d'uy en une enqueste d'une veuee, qui s'estoit termée par jugement a sa requeste.
Item, ycheli fu tenu pour deffaillant d'office vers Guillaume Bachelier.
L'an XX, le lundi, jour des octabes de la Chandeleur, Anssel Levasseur, viconte de Eu, rendi au viconte Colete Mariavale, qui avoit esté prise a Noefville sus Yausne, sus le fié le Roy, pour souspechon d'une messon arsse  en cachant du fié le Comte, si comme ledit viconte de Eu disoit, laquele Colete Guillet de Floury serjant dudit comte prist u fié du Roy nostre Sire, si comme dit est, lequel serjant ledit viconte nous rendi en ladite jornée et, apres cen, le recreusmes audit viconte jusques as prochaines assises du Noefchastel  ...
pour venir fere tele amande comme au cas appartient.
Ceux qui furent presens quant ...
congnut et confessa devant nous qu'il avoit fet semondre Johan Legay devant le ...
de Roen, pour la cause de deus ...
arestés sur ledit Johan de par le ...
cause.
Guillaume Dupont Johan Lenglois Climent de Serques  Johan Cardengnel Guillaume Bachelier Guillaume Lenglois Johan Bachelier Le viconte de ...
Guillaume de ...
Colin ...
Regnaut ...
Guillaume ...
Robert ...
Mortemer, tauxation, pasques XXI.
PLÈS QUI FURENT AU NOEFCHASTEL DE LA SERJANTERIE DE MORTEMER, LE MARDI APRES REMINISCERE, L'AN MIL III C ET XX, TENUS PAR LE VICONTE, PRESENS : GUILLAUME DE BERENGERVILLE, JOHAN LENGLOIS, MICHIEL SANSSON, JOHAN ...
JOHAN CARDENGNEL, SYMON D'ILLOIS, BAILLI D'ILLOES, GUILLAUME LEBAS, GUILLAUME DU MESNIL DAVY, MICHIEL D'ONNEMESNIL, LORENS DU MESNIL DAVY.
Raoul du Bosc Richart, escuier, vers l'abbé et le couvent de Foucarmont, Johan de Herichon vers Guereaumes Celles, par Michiel Sansson, pleiges Johan Lenglois pour ledit Raoul et G.
de Berengerville pour ledit Herichon.
Johan Lecauchois vers Agnes Hastevillain par Johan Nichole, pleige Guillaume de Berengerville.
Guy d'Estoquet, sous aage, mené par Lorens du Mesnil Davy et apleigié de la menée par G.
du Mesnil Davy et, par le conceil du dit meneeur et plege, enporta pour sa partie de la meson qui fu Pierres d'Estoquet, son pere, et Johanne, sa mere, ch'est assavoir la moitié de ladite meson, si comme ele se pourporte et ara ladite moitié u costé par devers le ...
la masure Johan Lebourgois ; et si ara IJ.
sols de rente sur l'autre partie, laquele partie ledit sous aage acepta par le conceil dudit meneeur et plege et s'en tint pour paié ; et jurerent lesdis meneeur et plege que ch'estoit le profit dudit sous aage a leur enssient; et promistrent a delivrer ent justice u temps a venir, se mestier estoit.
Estienne de Sahur en amende pour une deffaute ou il estoit vers court, en l'aubssence de Regnaut de Sahur ; apres cen que ledit Estienne eut apporté un sauvement de la court de Guellesfontaine, lequel sauvement n'estoit pas de value, si comme y fu trouvé par le conceil de ces plès, et, par l'amende, ledit aubssent s'en va sans jour vers ledit Estienne et retint justice en son conceil savoir mon, se le dit aubssent doit avoir autre chose ou non.
Se cognurent en IJ.
jugemens touchans IJ.
marchiés de boursse, Johan Cardengnel, attorné et procureur a l'abbé et au couvent de Saint-Victor, d'une part et Johan Letailleeur, attorné Hue de Pierrecourt etc, d'autre, remué.
Raoul Assellin, tenu en prison pour le souspechon de la mort au prestre du Ronchoy, fu rendu a gens de la ville d'Eu pour l'Opital, apres la relacion de Guiffroy Lecauchois, sous-serjant de Mortemer, lequel dist qu'il n'avoit onques veu ne oi dire que ledit Raoul ne fust resseant de l'Opital, et de Symon d'lllois, G.
du Mesnil Davy, Michiel d'Onnemesnil, Lorens du Mesnil Davy et autres, lesquiex distrent que il savoient chertainement qu'il estoit resseant dudit hopital ; et pour ce leur fu rendu, en la presence de ces plès, en tele manière qu'il le tendront en leur prison sans yssir dessi a tant que les autres qui sont accusés dudit souspechon seront venus pour euls escuser ; et le rendront a la prochaine assise du Noefchastel.
Se cognurent en jugement Johan Cardengnel, attorné Johan de Foucarmont, d'une part et G.
Lenglois, attorné Nichole Letelier, alias de Bethencourt, d'autre, sur la sieute d'un marchié, qui leur fu remuée as autres plès, en la presence de Johan Lebourgois, attorné Mestre Raoul Letelier, autrement dit de Bethencourt, prestre, tenant dudit marchié, lequel fist protestation qu'il ne se tenoit de rien pour ajourné.
Pris passé en tout sans debat, contenu en la cedule parmi laquele chest memorial est annexé, a la requeste de Johan Poignant, porteeur des lettres de baillie Raoul Baget, pour despens que il avoit fes vers Robert Bretois, pour la cause d'une lettre qu'il portoit sus le dit Bretois contenant IIIJ.
livres.
La cause d'entre Richart Vilain d'une part et Guiffroy de la Poterie et son conduit d'autre, sur un jugement qui leur fu mis a repledier, fu remuée as autres plès d'office.
Se cognurent en jugement Guillaume de Hatereaumont d'une part et Guillaume Duval et son conduit d'autre, qui leur fu remué as autres plès de l'acort des parties, sauf les herremens d'entr'eulz.
La cause d'entre Johanne de Hatereaumont d'une part et Eustasse Flouri d'autre fu mise a de lundi en VIIJ.
jours, de l'acort des parties.
Sus chen que Pierres Vanerel, porteeur de  lettres de ballie au prieur et as freres de Saint Martin sous Belencombre, avoit au jour d'uy a jurer ses despens, que il avoit fet sus Jourdain Valen, ledit Pierres jura lesdis despens au jour d'uy a LXXV sols tournois sans les avocas et aucune journée que le prieur dudit lieu avoit fecte pour la cause de la dite lettre, lesquiex despens furent tauxés par le conceil de ces plès, tant pour despens comme pour principal et pour toutes autres choses a LXXV sols tournois ; et fu quemandé au serjant de Mortemer que il l'en feist paier.
Pour lesquiex despens les parties sont au dos du roule.
Se cognurent en jugement Johan Cardengnel, attorné Perronnele Labourgoise, d'une part et Johan Letailleeur, attorné monsieur Robert Loyauz, prestre, d'autre, qui leur fu mis as autres ples pour repledier, se dedens chen ledit jugement n'est ballié pour accordé.
DEFFAUTES.
DEFFAUTES.
Johan Clevet vers court, pour le procès de la dame de Menepont.
Anssel Collebaut, Johan de la Haye attorné Gilles B..., sous aage et son conduit.
Sus chen que debat estoit entre Johan Dumesniel d'une part et Colart Leprevost d'autre, a cause d'un louage de IIJ.
ans, qu'il demandoit III sols au dit Johan de certains heritages ; oïes les resons des parties, nous leur meismes la cause d'office a de lundi en VIIJ.
jours, pour avoir plus pleinier conceil, et fu acordé des parties que l'ablay, qui estoit aresté pour la cause de chen, fust battu en main de Roy et les terres labourées en la main dudit segneur ; et aussi fu continuée la requeste que ledit Johan portoit sus ledit Colart au dit Jehan.
...ine Enguerran fu prise en l'especial garde du Roy, nostre sire, li, ses biens et tout son mainpast, et fu crié et deffendu en ches ples, que nul ne fust si hardi qui li meffeist, sus paine de perdre ....
Guillaume Duval, sous aage, mené d'office par Johan Letailleur et aplegié par Jourdain Valen, lequel sous aage, par le conceil dudit meneeur et plege et de Johan Legrant et Johan Tirel, ses amis carniex, gaja douaire a Ameline Duval, sa mere, sus tout l'eritage qui fu Pierre Duval, son pere, mari de ladite fame, par tout ele le devra avoir de reson ; et fu quemandé a ladite fame qu'ele feist les los et raportast as autres plès pour coisir ...
et aussi fu il quemandé au serjant de Mortemer qu'il feist venir des prochains amis dudit sousaage, pour luy conceiller.
Se mistrent en jugement de leurs resons proposées entr'euls Estienne de Sahur d'une part et Gilles Boucher d'autre, qui leur fu mis as autres plès.
Gilles Boucher en amende, pour ce qu'il mist la main a Estienne de Sahur en la prison de Mortemer, apres cen que Lorens Baril, garde de ladite prison, li eut deffendu de par le Roy que il ne meist la main audit Estienne.
Sus chen que Johan Vassagne requeroit que le memorial d'assise, auquel chestuy est annexé, li fust enterigné sus Gilles Boucher, ladite requeste continuasmes d'office a de lundi en VIIJ.
jours et fu quemandé au serjant de Mortemer qu'il tenist sa main garniee des biens dudit Gilles jusques a la quantité de cen qui est deu du contenu udit memorial.
en amende pour pes fete entr'euls d'un cri et haro sans sanc et sans plaie.
PLÈS QUI FURENT AU NOEFCHASTEL DE LA SERJANTERIE DE MORTEMER, LE VENDREDI AVANT LA PASQUES FLOURIE, L'AN XX, DEVANT LE VICONTE.
Mestre Robert Loyauz prestre vers Perronnelle Labourguoise, Hue de Pierrecourt vers l'abbé et le couvent de Saint Victor, par Guillaume de Hatereaumont, pleige Jehan Letailleeur.
...
vers Johan des Mesniaux par Guillaume de Fesques, pleige mestre Johan Letailleeur.
La journée que avions asingnée, jouste la teneur du memorial auquel chestui est annexé, avons continuée de nostre office au diemenche devant Pentecostes prochaines venans sauves les resons des par- ties, sans chen que ledit Pierres se fache de riens partie vers eus, fors en fesant sa requeste vers le Roy, a asenbler a la Jonquiette, a tierche, au moustier de la Trinité, tant pour veer as themoins i necessaires a chen, monstrer les choses contenues u dit memorial et monstrées ; asquiex themoins qui pressens estoient il fut quemandé qu'il fussent a ladite journée et a Guiffroy Lecauchois que as autres, qui pas n'estoient pressens, qu'il leur quemandast que il fussent audit lieu a jour et eure.
La cause, se cause y a, d'entre Johan Lenglois, attorné Raol du Bos Richart, d'une part, et dant Robert du Chastel, attorné et procureur a l'abbé et au couvent de Foucarmont, fu remuée as autres plès en espérance de pes as autres ples et en tel point et en l'estat que ele vint en court ; et promist Johan Lenglois a faire copie de s'atornée.
Fu present Guillaume Boute d'Aubert Mesnil et promist et convenancha a delivrer et desdamager Regnaut de Bray de tous damages qu'il y pourroit avoir, a cause d'une plegerie qu'il avoit fait de Johan Gosselin, qu'il avoit delivré vers les gens de l'archevesque et vers le viconte de Roen ; et doit ledit Guillaume chest mercredi prochain estre a Roen, pour delivrer ent ...
le dit Regnaut.
Fu present Johan Lecauchoys et gaja douaire a Agnes, deguerpiee G.
Hastevillain, en certain heritage, de quoy le dit G.
son mari, estoit saisi et vestu, quant il l'espousa ; et li fu baillié sessine dudit heritage pour loteer et raporter le los as premiers ples.
Se cognurent en jugement Nicolas de Bethencourt d'une part et Johan de Foucarmont d'autre ; fu remué as autres plès en la presence de Johan Bourgoys, attorné mestre Thomas Letelier prestre ...
alias de Bethencourt...
regardeeur en la cause, comme tenant du marchié, fesant protestation que son mestre n'estoit pas ajourné et le dit Johan fesant protestation  du contraire.
La cause d'entre Pierre de Bailli d'une part et monsieur Thomas Lefevre, prestre, d'autre jouste le teneur du memorial d'assise chy annexé, fu remuée d'office as ches premiers ples, oy...
Johan de Saint Pierre fust retenu en prison par la vertu d'une lettre d'obligation, que Robert de Flamanville portoit sur luy u non de l'abbé et du couvent de Saint-Victor ; et fut recrust jusques a chest premiers ples apres chest prochain eschequier, a rendre son cors en prison, se mestier est, ch'est assavoir par Nicolas et Johan dis de Bethencourt ; disant ledit porteeur que de chen il ne reprendroit pas justise, ne entendoit a faire, si comme il dist ; et fu quemandé au serjant que des biens dudit Johan tenist sa main garniee,  en tele maniere que seulement il baillast et livrast audit Johan dis mines d'avoine des biens quer il tient, pour assemencher les terres dudit Johan ; et apres chen, la cause, si cause y a, d'entre ledit Johan d'une part et ledit porteur d'autre fu remuée a ches ples d'office.
...
escuier, donna treves de luy et des siens a Colart Dumesniel, alias dit Bethencourt et as suens, as us et acoustumens de Normendie et jour a  eschequier.
La cause d'entre Guereaumes Celles d'une part et Johan Herichon d'autre fu remuée as autres plès.
Se cognurent en jugement Guillaume de Hatereaumont d'une part et Guillaume Duval d'autre et son conduit, lequel jugement fu leu et deligeaument entendu, et duquel jugement les jugeeurs furent ...
pour ledit sous aage et contre ledit Hatereaumont, et quant le viconte vout rendre la sentense de chen, ledit Hatereaumont requist un brief de nouvele dessesine   ...
viconte ; et apres chen, ledit sous aage et son conduit requist a auvoir la sessine d'un heritage troublée par entr'euls a cri de haro, comme apres veuee fecte  ...
doit par entr'euls, laquele sessine li fu renduee, ledit Hatereaumont present, qui dist qui n'i metoit nul debat.
Colart Leprevost, alias de Bethencourt, attorna Michiel Sansson a querele meuee vers Johan Dumesniel a pledier es ples du Noefchastel de la serjanterie de Mortemer...
Item ledit Colart comme exequiteur du testament Raoul Leprevost mort, attorna ledit Michiel a mettre une lettre de baillie a execution sur ledit Johan Dumesniel.
Se cognurent en jugement  Pierres de Saint Remi, escuier, d'une part et Robert de la Haie, autrement Louvel, remué as autres plès.
La cause d'entre Johan Heribel d'une part et Johan de la Fresnoie d'autre, pour l'abssence du con ceil ...
La cause d'entre Johanne de Hatereaumont d'une part et Huistasse Flouri d'autre fu remuée as autres plès en esperanche de pes.
.
Sur la demande de mariage encombré, que avoit fait Perronnele de la Poterie sur Richart Villain, de laquele demande  ...
fu ledit sous aage et son conduit present et dist qu'il n'estoit tenu a garantir loy par ch...
li eust failli de garandie et ledit Richart congnoissoit bien que il avoit gagé ledit...
avoit failli de garandie, mes que gagé li eust le dit douaire anchoys que le dit...
Richart li...
le dit sous aage s'offri a prover as premiers plès.
Se cognurent en jugement Estienne de Sahur d'une part et Gilles Boucher d'autre, fu remué as autres plès.
Colin G.
...
, en amende, pour haro crié sur li par la fille Pierres Tybaut, pour ce que il l'avoit feruee ...
cri de haro ...
li prevost de Neel...
Ferrant de Pierrecourt, escuier, d'une part et Henri Estroit et sem pere d'autre ...
la cause de délaisesement de fieu, pleige pour ledit escuier et prevost Guillaume Faurel et par les ...
Mortemer, depuis la Saint Michiel CC XX jusques au vendredi avant Pasques flourie l'an XX.
.
