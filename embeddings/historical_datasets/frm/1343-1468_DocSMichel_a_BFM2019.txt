1418, 4 septembre, Mont Saint-Michel  Vidimus par Laurent le Grant, sénéchal du Mont-Saint-Michel,  d'un acte de Charles VI, daté de Paris le 3 août précédent, autorisant  l'abbé et les religieux du Mont, qui ont dépensé plus de 10,000 francs  pour creuser une grande citerne en roche vive et pour se defendre  contre les attaques des Anglais occupant les alentours avec les forces  considérables, à prendre sur les vicomtes d'Avranches, de Coutances,  le receveur des aides d'Avranches et le maître particulier de la monnaie  de Saint-Lô, une somme de 1,500 livres tournois destinée au payement  des gens d'armes et de trait de la garnison du dit Mont.
A tous ceulx qui ces lettres verront Laurens le Grant , seneschal du Mont Saint Michiel ou peril de la mer , salut.
Savoir faisons que , l' an de grace mil quatre cens et dix huit , le IIIIe jour du mois de septembre , veismes et dilligeanment regardasmes unes lettres du roy nostre sire , en simple queue , seellées de cire jaune , avecques unes lettres de messeigneurs les generaulx conseillers et commissaires du dit seigneur sur le fait et gouvernement de toutes ses finances , atachées es dictes lettres soubz l' un de leurs singnés , desquelles lettres les teneurs ensuivent.
Charles , par la grace de Dieu roy de France , a noz amez et feaulx les generaulx et commissaires ordonnez sur le fait de toutes noz finances , salut et dilleccion.
Receue avons l' umble supplicacion de nos amez les religieux , abbé et couvent du Mont Saint Michiel ou peril de la mer contenant que , comme iceulz supplians , pour la tres grant neccessité et deffaulte qu' ilz avoient d' eaue doulce au dit lieu du Mont Saint Michiel , lequel est assis en mer es fins et extremitez de nostre pais de Normendie , aient fait faire , puis un an ença , en icelluy lieu une grant citerne en roche visve pour retenir eaues et pour resister a l' encontre de noz anciens ennemis et adversaires d' Angleterre qui de jour en jour s' efforcent de usurper nostre seignourie , nous et noz subgez grever a leur povoir , aient fait pluseurs autres grans euvres et reparacions pour la seurté du dit lieu , et aussi leur ait convenu faire pluseurs provisions de vivres et autres choses neccessaires et tenu un grant nombre de gens d' armes et de trait au dit lieu , pour la garde et deffence d' icelluy , a leurs propres coustz et despens , sans avoir de nous aucune ayde , esquelles choses les diz supplians ont fraié et emploié plus de dix mil frans ou environ , tant des biens de leur dicte eglise comme par empruns , et tant que pour le present il n' est pas a eulz aucunement possible de plus soustenir , gouverner ne souldoier les diz gens d' armez , attendu qu' ilz n' ont ne perçoivent un seul denier des rentes et revenues a eulx appartenans , lesquellez sont toutes entierement situées es pais que iceulx noz ennemis tiennent et occuppent , se sur ce ne leur est pas nous pourveu de remede convenable , si comme ilz dient , requerant humblement icelluy.
Pour ce est il que nous , ces choses considerées , voulans aucunement supporter les diz supplians des charges qu' ilz ont eues et ont a cause de la dicte garde , et aussi pour leur aider a resister a nos diz ennemis anciens et adversaires d' Angleterre qui en grant puissance se sont logiez environ le dit lieu du Mont Saint Michiel a l' entencion de prendre et dommagier icelluy lieu , que Dieu ne vueille !  a iceulx supplians avons ordonné et ordonnons avoir et prendre pour ceste fois la somme de quinze cens livres tournois sur les vicontez du dit lieu d' Avrenches , de Coustances , le receveur des aides au dit lieu d' Avrenches et le maistre particulier de la monnoie de Saint Lo , pour icelle somme convertir et emploier ou paement des diz gens d' armes et de trait et autres choses neccessaires pour la deffense d' icelluy.
Si vous mandons et commettons par ces presentes que incontinent et sans delay vous faites veoir et visiter les estas des receptes des diz vicontes , receveur et maistre particulier de la dicte monnoye bien et dilligenment ; et , sur ce que par la fin d' iceulx estas apparra par eulx estre a nous deu , faites paier , baillier et delivrer incontinent aus diz supplianz jusquez a la dicte somme de quinze cens livres tournois a eulx par nous ainsy ordonné estre prise sur ce , comme dit est , et ad ce les faites contraindre et aussi a moustrer les diz estas , tout par la fourme et maniere qu' il est acoustumé de faire pour noz propres debtes , ausquelz nous par ces mesmes presentes mandons que ainsy le facent.
Et de ce faire vous donnons povoir , auctorité et mandement especial.
Mandons et commandons aussi a tous noz justiciers , officiers et subgez que a vous , vos commis et depputez , en ce faisant , obeissent et entendent dilligenment.
Et , par rapportant ces presentes ou vidimus d' icelles fait soubz seel royal avecques quittance sur ce des diz supplians , nous voullons que tout ce qui baillé aura esté par les diz vicontes , receveur et maistre particulier de la monnoye , soit alloué en leurs comptes et rabatu de leurs receptes par noz amez et feaulx gens de noz comptes a Paris ausquelz nous mandons et enjoingnons expressement que ainsy le facent sans aucun contredit , car ainsy nous plaist il estre fait , non obstans quelzconques ordonnances , mandemens ou deffenses ad ce contraires.
Donné a Paris le IIIe jour d' aoust l' an de grace mil quatre cens et dix huit , et de nostre regne le xxxvIIIe.
Ainsy signé : par le roy.
N.
du   Quesnoy.
Item , ensuit la teneur des lettres des diz commissaires.
Les generaulx conseillers et commissaires ordonnez par le roy nostre sire sur le fait et gouvernement de toutes ses finances , a Guillaume Biote , salut.
Veues par nous les lettres du roy nostre dit seignour ausquelles ces presentes sont atachées soubz l' un de noz signez , faisant mencion des religieux , abbé et couvent du Mont Saint Michiel ausquelz icelluy seigneur , pour les causes es dictes lettres contenues , a octroié la somme de quinze cens livres tournois a icelle prendre sur les vicontes d' Avrenches , de Coustances , le receveur des aidez au dit lieu d' Avrenches et sur le maistre particulier de la monnoie de Saint Lo , pour icelle somme convertir et emploier ou paiement de certaines gens d' armes et de trait et autres choses neccessaires pour la deffense du dit lieu du Mont ; nous , pour acomplir le contenu es dictes lettres , vous mandons que incontinent , ces lettres veues , vous vous transportez par devers les diz vicontes , receveur et maistre particulier de la dicte monnoie et les estas de leurs receptes veez et visités et , sur ce qui par la fin d' iceulx estas vous apparra par eulx estre deu au roy nostre dit seigneur , faites paier , baillier et delivrer incontinent et sans aucun delay aus diz religieux , abbé et couvent la dicte somme de quinze cens livres tournois , et ad ce les contraignez et faictes contraindre par la fourme et maniere qu' il est acoustumé a faire pour les propres debtez du roy nostre dit seigneur.
Ausquelz vicontez , receveur et maistre particulier nous mandons que ainsy le facent.
De ce faire vous donnons povoir , mandons et commandons a tous a qui il appartendra que a vous et a voz commis , en ce faisant , soit obey pour les causes , et tout par la fourme et maniere que le roy nostre dit seigneur le veult et mande par ses dictes lettres.
Donné a Paris le vIIe jour d' aoust l' an mil cccc et dix huit.
Ainsi signé.
G.
Gente.
En tesmoing de ce , nous avons mis ad ce present transcript ou vidimus le grant seel aux causes de la dicte seneschaussée du dit lieu du Mont , en l' an et jour premier dessus diz.
Collacion faicte aux lettres originaulx par moy G.
Biote et par moy Dieulefist.
(Arch.
du dép.
de la Manche, série H, noI5343.)    1419 (n.
st.), 17 février, Pontorson  Jean, seigneur d'Arundel et de Maltravers, délivre une lettre de sauvegarde a Michel de la Tuise, de Carentan.
Jehan , seigneur d' Arondel et de Maltravers , conservateur des trieves en ceste partie , a toux ceulx qui ces presentes lettres verront ou orront , salut.
Savoir faisons nous avoir prins et mis en nostre protteccion et sauvegarde de nostre souverain seignour le roy Henry , par la grace de Dieu roy de France , d' Engleterre , duc de Normendie et seigneur d' Irlande , Michiel de la Tuise , de la parroisse de Carenten , qui est son homme lige juré en fourme deue , avecques toux ses heritages , femme , famille et biens quelxconques.
Donné a Pontorsson le xvIIe jour de fevrier l' an mil IIIIc et xvIII.
(Bibl.
Nat., Quittances, t.
5s, n°5438.)    1419 (n.
st.), 5 mars, Coutances  Lettres de sauvegarde délivrées par Jean Assheton, chevalier, capitaine  de Coutances, bailli du Cotentin, a Colin Bataille, de Carentan.
Sachent tous nous Johan Assheton , chevalier , cappitaine de Coustances , bailli de Costentin et commissaire du roy nostre souverain seigneur , avoir prins et mis en la proteccion et sauvegarde d' icellui seigneur Colin Bataille , de Carenten , homme rendu juré lige et subget du roy nostre dit seigneur , aveques tous ses bienz , famille , choses et possessions quelxconques.
Donné a Coustances le chinquime jour de mars l' an mil IIIIc et xvIII.
H.
le Bret.
1419, 13 novembre, Bourges  Le dauphin Charles, régent du royaume, duc de Berry, de Touraine et comte de Poitou, autorise Robert, conseiller du roi, abbé du Mont-Saint-Michel, à lever pendant trois ans une aide de 20 sous tournois sur chaque queue de bon vin, de 10 sous sur chaque queue de vin du crû du pays, de 5 sous sur chaque queue de cidre, débitée dans la ville du dit Mont, de 20 sous sur chaque queue de bon vin, de 10 sous sur chaque queue de menues boissons débarquée au hâvre du dit Mont, afin d'employer le produit de cette aide à la mise en état de défense de la forteresse devant laquelle les Anglais viennent tous les jours.
Charles , filz du roy de France , regent le royaume , daulphin de Viennois , duc de Berry et de Touraine et conte de Poictou , a tous ceulx qui ces presentes lettres verront , salut.
Savoir faisons nous avoir receu l' umble supplicacion de nostre amé et feal conseillier de mon seigneur et de nous Robert , abbé du Mont Saint Michiel ou peril de la mer , ou pais de Normandie , contenant que , comme la ville et chastel du dit lieu du Mont Saint Michiel soit assis en port de mer , en frontiere des anciens ennemis et adversaires de mon dit seigneur et nostres les Anglois , estans a present ou dit pais de Normandie , et pour ce soit besoing de fortiffier , garder et emparer icelle ville et chastel si et par tele maniere que par deffault d' emparement , garde et fortifficacion , elle ne chiee es mains des diz ennemis , laquelle chose , obstant la grant guerre que font les diz anciens ennemis au dit suppliant et par especial es rentes , revenues et appartenances appartenans au dit lieu et lesquelles ou au moins grant partie et revenue d' icelles ilz detiennent , prennent et occuppent , et aussi es bourgois , manans et habitans et autres gens retrayans en icelle , dont le dit suppliant et aussi les diz bourgois , manans et habitans sont moult diminuez et apovris de leurs chevanches , il ne pourroit ne n' auroit de quoy garder , fortiffier , ne emparer icelle place des emparemens et fortifficacions qui y faillent et sont a present neccessaires , sinon par aucun aide , ait advisé , pour le bien de la dicte place et de tout le pais d' environ , et pour icelle tousjours entretenir en l' obbeissance de mon dit seigneur et nostre et eviter les grans griefs qui par deffault des dictes reparacions se pourroient ensuir en la dicte ville , mesmement que les diz anciens ennemis sont et viennent chascun jour devant icelle , estre mis et assis en la dicte ville un aide jusques a trois ans prochainement venant , c' est assavoir sur chascune queue de bon vin vendue a detail en la dicte ville vint solz tournois , sur chascune queue de vin du creu du pais dix solz tournois , sur chascune queue de sydre cinq solz tournois , sur chascune queue de bon vin descendue ou havre de la dicte ville vint solz tournois et sur chascune queue de menuz boires dix solz tournois.
Et lequel aide sera prins , levé , receu et exigé sus tous les vendeurs , tant nobles , gens d' eglise comme autres , ce que le dit suppliant n' oseroit bonnement faire , combien que ce feust pour emploier et convertir en ce que dit est , sans avoir sur ce de nous congié et licence , si comme il dit , requerant humblement iceuls.
Pour ce est il que nous , ces choses considerées et les bons et agreables services que le dit suppliant a faiz a mon seigneur et a nous a la garde et deffense de la dicte place et l' obeissance de lui et de nous , fait chascun jour et esperons que encores face ou temps advenir , et aussi que nous voulons et desirons icelle estre , attendu le lieu où elle est assise , fortiffiée et emparée si et par tele maniere que par deffault d' emparement et fortifficacion elle ne chiee es mains des diz ennemis , et que nostre entencion n' est pas d' empeschier le bien et prouffit de la chose publique , au dit suppliant avons octroié et octroyons par ces presentes , de l' auctorité royal dont nous usons , que d' ores en avant , de cy a trois ans prouchain venans , il puisse lever et mettre sur le dit aide ou impost dessus declairé , ou icellui baille a ferme au plus offrant et derrain encherisseur ,.
.
.
et que tous les deniers qui en ystront soient convertiz et emploiez es dictes fortifficacions , reparacions et emparemens et non ailleurs , car ainsi nous plaist il et voulons estre fait.
.
.
.
.
Donné en nostre ville de Bourges le XIIIe jour de novembre l' an de grace mil cccc et dix neuf.
Par monseigneur le regent daulphin , a la relacion du Conseil.
Alain.
(Arch.
du dép.
de la Manche, série H, noI5347 bis.)    1420, 21 mai, Mont-Saint-Michel  Jean de Harcourt, comte d'Aumale, lieutenant du roi et du régent, et ayant la garde des abbaye, forteresse et ville du Mont- Saint-Michel, en l'absence de l'abbé et en présence des religieux, fait prendre en la trésorerie de la dite abbaye un certain nombre  de joyaux ci-dessous énumérés appartenant aux dits religieux  et à Jacqueline, veuve de Nicole Paynel, chevalier et seigneur  de Bricqueville.
Nous Jehan d' Harecourt , conte d' Aubmalle , lieutenant de nostre seigneur le roy et de monseigneur le regent et ayant la garde des abaye et forteresse et ville du Mont Saint Michel , avons fait prendre en la tresorerie de la dicte eglise certains biens cy après desclairés , ad ce presens aucuns des religieux d' icelle en l' absence de l' abbé du dit lieu , c' est a savoir six hanaps d' argent a pié dorés et esmaillés , pesans chascun trois mars demye once ou environ , deux cens escuz en or , une coupe d' or pesante.
.
.
mars trois unces , sur laquelle il avoit ung baloy et plusieurs perles avec un eguiére d' or pesant neuf unces et demye , desquelles couppe et eguiére il appartient , comme l' en dit , certaine porcion a dame Jaq  uemine , veufve de feu monseigneur Nicolle Paisnel , jadis chevalier et seigneur de Briqueville , et l' autre porcion avecques autres biens dessus desclairés sont et appartiennent a la dicte eglise du Mont.
En tesmoing desquelles choses , nous avons mis nostre seel a ces presentes , pour leur valloir descharge et quittance , les en acquiter en garentie vers touz et contre tous ou temps advenir.
Donné au dit lieu du Mont Saint Michel le XXIe jour de moy l' an mil IIIIc vingt.
Ainsy signé : par monseigneur le conte et lieutenant.
N.
de Friboys.
(Arch.
du dép.
de la Manche, série H, noI5350.)    1420, 27 mai, Mont-Saint-Michel  Jean de Harcourt, conte d'Aubmalle, lieutenant du roi et du régent, gardien des abbaye, ville et forteresse du Mont-Saint-Michel, en présence des seigneurs d'Auzebosc, des Biards, de messire Jean d'Annebault, de Colin Boucan et autres, confirme les privilèges  des religieux, en récompense de leur fíiélité éprouvée et en révérence de cette sainte place.
Jehan de Harcourt , conte d' Aubmalle , lieutenant de monseigneur le roy et de monseigneur le regent le royaume , daulphin de Viennois , et garde des abbaye , ville et forteresce du Mont Saint Michiel , a tous ceulx qui ces presentes lettres verront , salut.
Comme pour obvier a la malice , dampnable propos et entencion des Angloiz , ennemis anciens de monseigneur le roy , de mon dit seigneur le regent et de ce royaume , lesquelz ennemis ont par plusieurs foiz et divers moyens essayé de entrer es dictes abbaye , ville et forteresce , et la occupper et tenir en l' obeissance des diz ennemis , nous y soyons n' a gueres venuz et , moyennant la grace de Nostre Sire , y sommes entrez , et soit de present du tout en la bonne obeissance de monseigneur le regent , et pour et ou nom de lui en ayons prins la garde et y mis certaine provision de gens d' armes , de trait et deffensables , pour la tuicion , garde et deffense d' icelle , et a ce que elle puist plus seurement estre gardée , conservée et tenue en l' obeissance de mon dit seigneur ; et il soit ainsi que les dis religieux nous ayent supplié et requis que , pour occasion de ces choses , leurs drois , nobleces , privileges , prerogatives et anciennes libertez ne puissent estre deperiz ou aboliz , savoir faisons que nous , ces choses considerées et le très grant et bon vouloir que les dis religieux ont tousjours eu et ont a mon dit seigneur , ainsi qu' ilz l' ont bien monstré par effeit , et en reverence de ceste saincte place et du divin service qui par prerogative de especial faveur doit estre soubstenu , conservé et augmenté , nous , en tant que faire le povons , avons voulu , octroyé et declairé et par ces presentes voulons , octroyons et declairons les dis religieux estre et demourer , joir et user des anciens droiz , privileges , prerogatives , franchises , noblesces , honneurs et libertez dont ilz ont acoustumé joir et user es temps passez , après la fin et conclusion des dis ennemis , sans ce que les choses dessus dictes leur puissent ne doyent porter prejudice a la diminucion de leurs diz privileges , noblesces et droiz ne autrement , sauf et reservé en touz cas la provision et ordonnance de mon dit seigneur le regent.
En tesmoing de ce , nous avons fait mettre nostre scel a ces presentes.
Donné au Mont Saint Michiel le XXVIIe jour de may l' an mil cccc vingt.
Par monseigneur le conte et lieutenant , presens les sires d' Ausbosc.
des Biars , messire Jehan d' Onnebaut , Colin Boucan et autres.
N.
de Fribois.
(Arch.
du dép.
de la Manche, série H, noI5349.)    1420, 31 mai, Avranches  Procès-verbal de l'exécution, par ordre de Guillaume Gautier, vicomte  d'Avranches, d'un certain nombre de « brigands » y dénommés,  qui ont été livrés au dit vicomte, du 4 novembre 1419 au 23 avril 1420, par Edmond Charles, écuyer, lieutenant du comte de Suffolk, seigneur de Hambye, de Bricquebec, amiral de Normandie et capitaine d'Avranches.
A touz ceulx qui ces presentes lettres verront , Guillaume Gautier , viconte d' Avrenches , salut.
Savoir faisons que par noble escuier Esmon Charles , lieutenant de monseigneur le conte de Suffolk , seigneur de Hambuye , de Briquebec , admiral de Normendie et cappitaine d' Avrenches , nous ont esté baillez et livrez es prisons du roy nostre sire pluseurs larrons et brigans , prins et amenez au dit lieu d' Avrenches par les aucuns Engloiz d' icelle garnison , affin d' en faire justice , c' est assavoir : Yvon Paien , Guillaume le Févre , natifz du pais de Bretaigne , lesqueulx , pour leurs demerites et ce qu' il fut trouvé qu' ilz estoient larrons et brigans , furent le IIIIe jour de novembre derrain passé executez et penduz ; Guillaume Hamelin , de la paroisse du Mesnil Beufx , lequel , pour tant qu' il fut trouvé par sa confession qu' il avoit esté et chevauchié en la compaignye des brigans , fut icelui IIIIe jour de novembre condampné a faire en la dicte viconté l' office de la haulte justice du roy nostre souverain seigneur ; Jehan Herpe , du Grippon , lequel pour ses demerites fut escolleté le XVIIe jour du dit moys de novembre ; item , Michiel Toubon , de Saint Senier , Michiel Soutif , de la paroisse de On , qui semblablement , le xIIIIe jour du moys de fevrier prouchain ensuyant , pour leurs demerites furent escolletez et mis a execucion ; item , Jehan Megret , de la parroisse de Quernet , lequel pour ses demerites fut executé et pendu le xxe jour du dit moys ensuyant ; item , Macé le Bas , de Cherencé le Heron , Perrin de Holleville , natif de Boullongne sur la mer , Guillaume de la Fresnoye , de Saint Jame de Bevron , Guillaume Jamet , de Saint Jehan du Couroil , Jehan Poytevin , de Tirepied ,.
.
.
.
.
Peppin , de la Chése Baudouin , et Pierres d' Aunoy , d' icelle parroisse de la Chése , touz lesqueulx , le XXIXe jour du moys de mars derrain passé , furent pour leurs demerites executez et penduz , exexpté le dit Macé le Bas qui fut escolletté ; item , Laurens de Querville , dit le Boullengier , de la parroisse de Brecteroville , Perrin le Hagueron , de Hambuye , et Guillaume le Sachier , de Sacé , qui semblablement le penulletier.
d' iceluy moys de mars furent pour leurs demerites executez et penduz ; item , Jehan d' Aunoy , de la Chése Baudouin , lequel fut escolletté le premier jour du moys d' avril derrain passé ; item , Roul d' Aunoy , d' icelle parroisse de la Chése , qui pour ses demerites fut executé et pendu le XXIIIe jour du dit moys d' avril , et Jehan.
.
.
.
,  de la parroisse de Saint Medart de Cellant , qui pour ses demerites a aujourd' uy esté executé et pendu.
Toutes lesquelles choses , nous , par ces presentes , certiffions a touz a qui il appartendra avoir esté faictes.
Donné au dit lieu d' Avrenches soubz le grant seel aux causes de la dicte viconté , le derrain jour de may l' an mil quatre cens et vingt.
Fromont.
(Bibl.
Nat., Quittances, t.
52, no5524.)    1420, 23 juin, Poitiers  Le dauphin Charles, régent du royaume, duc de Berry, de Touraine  et comte de Poitou, institue Jean, duc d'Alençon, comte du Perche, vicomte de Beaumont et seigneur de Fougères, et Jean de Harcourt, comte d'Aumale, ses cousins, en qualité de lieutenants et capitaines généraux dans le duché de Normandie, le duché d'Alençon, le comté du Perche et la vicomté de Beaumont,  avec pleins pouvoirs pour faire la guerre aux Anglais dans les dits pays.
Charles , filz du roy de France , regent le royaume , daulphin de Viennois , duc de Berry , de Touraine et conte de Poictou , a touz ceulx qui ces presentes lettres verront , salut.
Comme les Englois , anciens ennemis et adversaires de monseigneur et nostres , aient prins et occupé et encore tiennent et occupent tout le pais et duchié de Normendie et pluseurs villes et forteresses en pluseurs parties et contrées de ce royaume , en perseverant en leur dampnable entreprise , s' efforcent de jour en jour d' avoir et usurper la seigneurie de mon dit seigneur , lequel leur a esté livré et baillé par aucuns traittres ses subgiez , corrumpuz par dons et promesses des diz ennemis , lesquelx traittres ont par certain temps detenu la personne de mon dit seigneur hors de liberté ; et il soit ainsi que nous soions deliberez de resister aus diz ennemis , moiennant le bon aide de Dieu et de nostre bon droit et des bons et loyaulx parens , vassaulx , subgiez , amis , aliez et bienvueillans de mon dit seigneur et nostres , et iceulx rebouter , et recouvrer et remettre en l' obbeissancce de mon dit seigneur et nostre les pais , villes et forteresses qu' ilz occuppent et s' efforcent de lui usurper et , pour les grans occupacions que de present avons en pluseurs lieux a cause des diz ennemis , nous ne povons partout estre en personne , par quoy est de neccessité en nostre abscence de pourveoir de personne ou personnes qui puissent representer la nostre , mesmement qu' ilz soient du sanc et lignage de mon dit seigneur et nostre et puissent eulx emploier en recouvrement du dit pais , reducion des diz subgiez et habitans en icelui et autrement et en ce avoir auctorité , faveur , puissance et adhesion de gens , savoir faisons que nous , qui de tout nostre cuer desirons en ce pourveoir , ainsi que dit est , considerant l' eurgent neccessité qui est de ce faire , et confians a plain de noz très chiers et très amez cousins le duc d' Alençon , conte du Perche , viconte de Beaumont et seigneur de Fougieres , et Jehan de Harcourt , conte d' Aubmale , mesmement pour la grant prouchaineté de lignage dont ilz attiennent a mon seigneur et nous , et que leurs terres et seigneuries , de present usurpées et occupées par les diz ennemis , sont pour la plus grant partie situées au dit pais et duchié de Normendie et par ainsi après nous sont plus tenuz d' eulx y emploier que autres , et plus puent savoir de l' estat du dit pais et trouver plus preste obbeissance , iceulx nos cousins et chascun d' eulx , de nostre certaine science , plaine puissance et auctorité royal , avons aujourd' ui faiz , commis , ordonnez et establiz et par ces presentes faisons , commettons , establissons et ordonnons , de par mon dit seigneur et nous , noz lieutenans et cappitaines generaulx ou dit pais et duchié de Normendie , et avecques ce en toutes les seigneuries et terres de nostre dit cousin d' Alençon , tant en ses conté de Perche , viconté de Beaumont , terres franczoises que autres , en quelxconques pais et contrees qu' ilz soient situées et assises , pour y representer nostre personne en nostre absence , en tout ce que sera au bien et bonne reducion , garde et deffence du dit pais de Normendie et des seigneuries et terres de nostre dit cousin d' Alençon , comme dit est ; et , de l' auctorité et plaine puissance que dessus , avons donné et donnons a nos diz cousins , lieuxtenans et cappitaines generaulx et chascun d' eulx , iceulx estans ensemble ou par parties , plain povoir , auctorité et mandement especial de reduire ou faire reduire et remettre , par force et puissance d' armes , par composicions ou autrement , toutes les villes , cités , chasteaulx , forteresses et gens , de quelque estat qu' ilz soient , qui par les diz Anglois et rebelles de mon dit seigneur et de nous , par force et puissance d' armes ou autrement de leur voulanté auroient esté et seroient en l' obbeissance des diz Anglois et rebelles contre et ou prejudice de mon dit seigneur et de nous , de leur pardonner plainement le dit cas et touz autres crimes , malefices et delitz par eulx commis et perpetrez , soient de lesze majesté ou autres , regardans et concernans l' obbeissance et adhesion aus diz Anglois et rebelles , de faire demolir , arraser et abatre les villes , chasteaulx et forteresses qui par nos diz cousins , lieuxtenans et cappitaines generaulx ou l' un d' eulx du dit pais et duchié et des dictes terres et seigneuries d' icelui nostre cousin d' Alençon seront prinses , reduites et remises en l' obbeissance de mon dit seigneur et nostre et autres qu' i  l leur semblera estre expedient et qui ne seront prouffitables a tenir , et celles qui seront tenables et prouffitables a garder , faire reparer et remettre en bon et suffisant estat et les avitailler ainsi qu' ilz verront estre a faire , de y commettre et ordonner cappitaines et garnisons de gens d' armes et de trait et de deffence , et touz autres officiers necessaires et convenables , tant en justice comme de guerre et autrement , par maniere de provision et jusques ad ce que par nous en soit autrement ordonné , de mander , convoquer ou faire mander ou convoquer et assembler partout ou bon leur semblera touz prelaz , abbés et autres gens d' eglise , contes , barons , chevaliers et autres gens , nobles , bourgoys conseilliers , et marchans et toute maniere de gens d' armes et de trait et deffence , peuple habillé pour deffence , manouvres , voittures et charrois d' icellui pais et des dittes terres et seigneuries de nostre dit cousin d' Alençon et des diz pais , de faire et faire faire guetz , ouvrages , meneuvres et charrois , de jours et de nuiz , par touz lieux et places où il sera par nos diz cousins , lieuxtenans et cappitaines generaulx ou par l' un d' eulx ou leurs depputez et commis advisé estre expedient et necessaire , de contraindre ou faire contraindre par eulx ou leurs diz depputez , par prinse de corps et de biens et par toutes voyes raisonnables , mesmement les gens d' eglise , par prinse et detencion de leur temporel , de aller ou envoier avecques eulx et leurs gens , soit pour assaillir ou deffendre contre les diz ennemis et rebelles ou autrement les grever , de prendre ou faire prendre , arrester et mettre en la main de mon dit seigneur et nostre , crier , subhaster , vendre et adenerer touz les biens meubles des diz ennemis et rebelles ou desobbeissans , de leurs adherens , faicteurs et complices notoires , et convertir et emploier ce que en vendra au prouffit de mon seigneur et de nous ou fait de la guerre , ainsi que bon leur semblera , non obstant quelxconques opposicions ou appellacions : pour lesquelles nous ne voulons estre diferé de convertir gens d' armes en gens de trait et gens de trait en gens d' armes , les archers en arbalestriers et par semblable les arbalestriers en archiers , de faire ou faire faire traictiés et composicions quelxconques au bien et redicion du dit pais , en l' obbeissance de mon dit seigneur et de nous.
.
.
.
.
Si donnons mandement a touz baillifs , seneschaulx , vicontes , cappitaines.
.
.
Donné a Poictiers le xxIIIe jour de juign l' an de grace mil IIIIc et vingt.
Ainsi signé : par monseigneur le regent daulphin , en son conseil.
Alain.
(Arch.
du dép.
de la Manche, série H, noI5351.)    1420, 1er août, Durtal  Montre de Louis d'Estouteville, seigneur d'Auzebosc, chevalier  Banneret, 1 chevalier bachelier et 14 écuyers.
La montre de messire Loys d' Estouteville , seigneur d' Ausebosc , chevalier banneret , d' un autre chevalier bachelier et de quatorze escuiers de sa compaingnie , receuz a Durestal le premier jour d' aoust mil IIIIc et vingt.
Premierement.
Le dit messire Loys d' Estouteville , banneret.
Messire Jehan Salmon , chevalier bachelier.
Jehan du Hertroy , Pierres de Buydalle , Richart le Long , Guillaume de Chambon , le bastard Salmon , Pierre des Aubuefs , Guillaume de Poitou , Ambroys Pasteau , Guillaume de Chargié , Pierre de Chargié , Jehan Cantour , Gervaiz de la Planche , Gillot de Posay , Jehan de Montguyon , escuiers.
(Bibl.
Nat., Titres scellés de Clairambault, vol.
45, no3382 vo.)    1421, 1eravril, Tours  Jean de Harcourt, comte d'Aumale, lieutenant du roi et du régent,  capitaine et gardien des abbaye, ville et forteresse du Mont-Saint-Michel, mande à Olivier de Mauny, sire de Thiéville,  son cousin et son lieutenant au dit lieu du Mont, d'imposer,  selon les usages de la guerre, des appatissements sur les villes, paroisses et forteresses voisines du Mont occupées par les Anglais, et de remettre le produit de ces appatissements à Jean des Wys.
Jehan de Harecourt , conte d' Aubmalle , lieutenant general pour monseigneur le roy et monseigneur le regent le royaume daulphin de Viennois ou pays de Normandie , cappitaine et garde des abbaye , ville et forteresce du Mont Saint Michiel , a nostre très chier et amé cousin messire Olivier de Mauny , sire de Tieuville , nostre lieutenant au dit lieu du Mont , salut.
Nous voulons et par vertu du povoir dont nous usons vous mandons que vous mettez sus , assignez et asseez appatissemens sur les villes , chasteaulx , forteresces et parroisses des marches du dit lieu du Mont et autres estans ou dit pays de Normandie , usurpées et occuppées par les Anglois , ennemis de ce royaume , ainsi qu' il est acoustumé de faire selon l' estat de la guerre.
Et les deniers qui en ystront et vendront voulons estre receuz par nostre amé et feal Jehan des Wys auquel nous mandons et avec ce dounons plain povoir et mandement especial de ce faire , parmy ce qu' il nous en sera tenuz rendre compte et reliqua ou et quant il appartendra et requis en sera , et en ceste presente commission vacquez et entendez diligenment , chascun endroit soy.
Et d' abondant voulons que vous et le dit des Wys vous puissez aider de ces presentes , tant au regard de vous que d' icellui des Wys , a la reddicion des comptes qu' il en rendra.
Donné a Tours le premier jour d' avril l' an mil cccc vingt et un après Pasques.
Par Monseigneur le conte , lieutenant et capitaine.
N.
de Fribois.
(Arch.
du dép.
de la Manche, série H, no15353.)    1421, 8 avril, Tours  Jean de Harcourt, comte d'Aumale, donne quittance de 3ooo livres  tournois qu'il reçoit en prêt des supérieur et religieux du Mont-Saint-Michel par la main de Geffroi Cholet, prieur de Villamer, religieux du dit Mont, son conseiller, et qu'il s'engage  à rendre pour le terme de la Saint-Jean (24 juin) prochain.
Nous , Jehan de Harecourt , conte d' Aubmalle , congnoissons et confessons avoir eu et receu de religieux et honnestes hommes et noz très chiers et bien amez en Dieu les supprieur et aultrez religieux du Mont Saint Michiel en peril de la mer , la somme de trois mil livres tournois , monnoye courant , que les dis religieux nous ont fait delivrer et baillier en pur prest par la moin de nostre amé et feal conseillier mestre Geffroy Cholet , prieur de Villamers , et religieux du dit lieu du Mont , laquelle somme de trois mil livres tournois monnoie dicte nous promettons rendre et poier ou faire rendre et poier bien et loyalment aux dis religieux dedens le jour de la feste Saint Jehan Baptiste prochain venant , sur l' obligacion de touz nos biens presens et advenir , en nous rendant toutes foiz ou a personne commise de par nous ceste presente obligacion laquelle pour tesmoing de ce nous advons fait seeller de nostre seel et signée de nostre saing manuel.
Donné a Tours le huitieme jour d' avril l' an de grace mil IIIIc vingt ung après Pasques.
(Arch.
du dép.
de la Manche, série H, no15354.)    1421, 1ermai, Mont-Saint-Michel  Montre de Nicole Paynel, chevalier banneret, 4 chevaliers bacheliers  et 14 écuyers de sa chambre et de la compagnie d'Olivier de Mauny, sous la retenue des duc d'Alençon et comte d'Aumale.
La monstre de messire Nicole Paynel , chevalier banneret , quatre chevaliers bacheliers et quatorze escuiers de sa chambre , de la compaignie messire Olivier de Mauny , chevalier , soubz la retenue de messeigneurs les duc d' Alençon et conte d' Aubmale , receuz au Mont Saint Michiel le premier jour de may l' an mil cccc et vingt ung.
Et premierement le dit messire Nicole , chevalier banneret.
Messire Jehan du Homme , messire Guillaume de Parcy , messire Jehan de la Haye , messire Guillaume de Coulombiéres , chevaliers bacheliers.
- -  Thomin de Persé , Jehan Gohier , le seigneur d' Esquiley , Hervé Thesart Olivier Roussel , Jehan de la Mote , Guillaume des Marestz , Jehan Piguace , Richart de Clinchamp , Colin de Clinchamp , Robin de Fontenay , Bertran de Mons , Robert Roussel , Michiel de Plomb , escuiers.
(Bibl.
Nat., Pièces originales, au mot Rouxel ; document communiqué par M.
Léopold Delisle.)    1421, 1erjuin, Mont-Saint-Michel  Revue ou montre de Guillaume des Biards, chevalier banneret, 1 autre  chevalier banneret, 2 chevaliers bacheliers et 16 écuyers.
La reveue de messire Guillaume des Biars , chevalier banneret , ung autre chevalier banneret , deux chevaliers bacheliers et seize escuiers de sa chambre et compaignie , reveue au Mont Saint Michiel le premier jour de juing l' an mil cccc vingt et ung.
Le dit messire Guillaume des Biars , messire Nicole Painel , chevaliers bannerez.
Messire Guillaume de Persy , messire Jehan de la Haie du Bouillon , chevaliers bacheliers.
Colin Boquan , Guillaume de la Luserne , Henry Murdrac , Jehan Benest , Guillaume Artur , Thomas du Val , Richart de Clinchamp , Colin de Clinchamp , Robert de Fontenoy , Guillaume aux Espaules , Hervé Tezart , Jehan de la Mote , Jehan de Saincte Marie , Guillaume des Marez , Olivier Morisset , Robert Roussel , escuiers.
(Bibl.
Nat., Pièces originales, vol.
335, au mot Biards.)    1422, 27 juillet, Mont-Saint-Michel  Les religieux du Mont déclarent prendre, avec le consentement de Jean le Juif, prieur de Tombelaine, sur la chapelle Saint-Antoine  du dit prieuré, 3ooo livres de plomb, qui doivent être employées  tant à des citernes qu'à d'autres constructions, et s'engagent  à les rendre ou à en rembourser le prix au dit prieur.
Nous les religieux du Mont Saint Michiel ou peril de la mer , par ordonnance faicte d' un commun acort en nostre chappitre et de l' assentement de frére Jehan le Juif , prieur de Tumbelaine , l' an mil IIIIc vingt deux , ou mois de juillet , prensismes , pour employer tant aux cisternes que es autres choses neccessaires de ceens , trois mil de plon qui avoit esté prins ou prieuré de Tumbelaine , sur la chappelle Saint Antoine , et aporté en cest hostel en garde pour la doubte des guerres.
Et pour ce que les diz trois mil de plon ont esté emploiez es besongnes de cest hostel , comme dit est , nous promettons au dit prieur ou ses successeurs rendre les diz trois mil de plon , ou la valeur qu' il puet valoir , pour estre converti et employé en la reparacion du dit priouré , au temps que l' en y pourra mesnagier.
Et a fin de plus grant congnoissance , nous avons voulu que le calice , dedens lequel nous avons mis ceste presente cedule , soit mis a part et sequestré par maniere de gaige dedens la tresorerie jusques ad ce que le dit plon , ou la valeur , soit restitué au dit prieuré.
Et en tesmoing des choses dessus dictes , nous avons mis a ceste presente cedule nostre seel commun , en l' absence de monseigneur l' abbé.
Ce fait l' an dessus dit le xxvIIe jour de juillet.
(Arch.
du dép.
de la Manche, série H, no15356.)    1422, 10 octobre, Vernon  Endenture entre Jean , duc de Bedford, régent de France, et le comte  de Suffolk institué, du 10 octobre 1422 au 27 septembre 1423, gardien du  pays de Coutances, des château et ville de Saint-Lô, de la ville de Coutances,  avec 50 hommes d'armes et 150 archers tous à cheval, dont 20 hommes  d'armes et 60 archers pour son escorte, 20 hommes d'armes et 60 archers  pour la garnison de Saint-Lô, 10 hommes d'armes et 30 archers pour celle  de Coutances.
Ceste endenture , faicte par entre le très hault et puissant prince Jehan regent le royaume de France , duc de Bedford , d' une part , et noble et puissant seigneur monseigneur le conte de Suffolk , d' aultre part , tesmoingne que le dit conte est et demoure devers le dit monseigneur le regent , pour la sceurté et garde du pays de Coustances et d' Avranches , des chastel et ville de Saint-Lo et de la ville de Coustances , du jour de la date de ceste presente endenture jusques a la feste de Saint-Michiel prouchain ensuivant , c' est assavoir le dit terme continuelment demourant avecques lui sur la sauvegarde et sceurté des diz pays et des dictes villes et chastel cincquante hommes d' armes et cent cincquante archiers tous a cheval armez et arrayez comme a leur estat appartient , c' est assavoir vint hommes d' armes et soixante archiers pour l' acompaignier dans ses chevauchées pour la garde et sceurté des diz pays , autres vint hommes d' armes et soixante archiers pour la garde du chastel de Saint-Lo , et les aultres dix hommes d' armes et trente archiers pour la garde , sceurté et deffense de la ville de Coustances.
Et prendra de gaiges.
.
.
.
Et a le dit monseigneur le conte empris de sauvement garder a son povoir les dictes villes et chastel par lui ou son depputé quelconque pour qui il vouldra rendre , et de garder et deffendre a son povoir les diz pays d' Avranches et de Coustances a l' onneur et prouffit de monseigneur le regent , sanz livrer icelles places fors a lui ou a son certain commandement.
En tesmoingnance desquelles choses , a la partie de ceste presente endenture demourante devers le dit conte , le dit monseigneur le regent a fait mettre son seel.
Donné a Vernon le dixme jour d' octobre l' an mil ccccxxII.
Par monseigneur le regent le royaume de France , duc de Bedford.
R.
Veret.
(Bib.
Nat., Quittances, t.
53, no5773.)    1422, 11 octobre, Caen  Guillaume Breton, bailli de Caen, mande au vicomte du dit lieu de faire publier partout deux ordonnances du duc de Bedford, dont l'une enjoint à tous gens d'armes, qui se tiennent sur le pays, de rejoindre leurs garnisons, et à ceux qui ne font point partie d'une garnison, de se mettre sous un capitaine quelconque, et dont l'autre interdit le pèlerinage au Mont-Saint-Michel.
Guillaume Breton , chevalier , bailli de Caen , au viconte du dit lieu ou a son lieutenant , salut.
Nous vous mandons et commettons que vous faciés crier et publier par tous les lieux et places de vostre dicte viconté acoustumés a faire criz , de par le roy nostre souverain seigneur et de par trez excellent et puissant prince monseigneur le duc de Betheford , gouverneur de Normendie , que toutes gens , de quelque estat ou condicion qu' ilz soient , qui se tiennent sur le pais , voisent et tournent tantost et hastivement devers leurs capitaines , quelque part qu' ilz soient ; et ceulx qui ne sont soubz capitaines se y mettent le plus tost que faire se pourra , sur paine de forsfaire leurs chevaulx et hernoiz et leurs corps , a la volenté du prince ; et avecques ce que vous faciez crier et deffendre , de par le roy nostre dit souverain seigneur et de par mon dit seigneur le gouverneur , que nuls , de quelque estat ou condicion qu' ilz soient , ne voisent em pelerinage au Mont Saint Michiel , sur paine de confiscacion de corps et de biens.
Et se vous en trouvés aucuns qui , depuis les diz criz et publicacions , aient fait le contraire , mettez iceulx es prisons du roy nostre dit souverain seigneur jusquez ad ce que aultrement y ait esté pourveu et ordonné.
Et gardés que deffault n' y ait.
Donné a Caen le XIe jour d' octobre l' an mil IIIIc xxII.
Pié de Fust.
(Bib.
Nat., Quittances, t.
53, no5776.)    1422, décembre, Vernon  Henri VI, roi de France et d'Angleterre, donne à Nicolas Burdett, écuyer, en récompense des services rendus par le dit écuyer à Jean, duc de Bedford, régent de France, les terres et seigneuries de Bonneboscq et de Manneville-la-Pipard.
Henry , par la grace de Dieu roy de France et d' Angleterre , savoir faisons a tous presens et avenir que nous , considerans les bons et aggreables services que a faiz a nostre très chier et très amé oncle Jehan , regent nostre royaume de France , duc de Bedfort , fait chascun jour , et esperons que encores face , ou temps avenir , nostre amé Nicolas Burdet , escuier , a icellui , par l' advis de nostre dit oncle , de grace especial , pleine puissance et auctorité royal , avons donné , cedé , transporté et delaissié et par la teneur de ces presentes cedons , transportons et delaissons les terres et seigneuries de Bonnebos , en l' eveschié de Lisieux , ou bailliage de Rouen , Manneville et Pimphart , avecques toutes leurs appartenances et appendances , que souloit tenir Basille Jen , escuier , ensemble toutes les terres , seigneuries , rentes , revenues et possessions que jadiz furent au sire de Morney , chevalier , situéez et assises es bailliages de Rouen et de Caux et ailleurs en nostre pais de Normendie.
.
.
,  jusquez a la valeur de mil escuz d' or de revenue par an.
.
.
Donné a Vernon , ou moys de decembre , l' an de grace mil cccc vint et deux , et de nostre regne le premier.
Ainsi signé : par le roy , a la relacion de monseigneur le regent de France duc de Bedfort.
J.
Milet.
(Arch.
Nat., sect.
hist., JJ 172, no191.)    1423, 29 janvier  Gains de guerre de la garnison anglaise de Cherbourg, à l'occasion  de la prise par un baleinier du dit port, aidé d'une escaffe de Poole, d'un baleinier de Saint-Malo monté par des gens du dit Saint-Malo, du Mont-Saint-Michel et du pays de Caux.
Gaings de Guerre.
Cristofle Huet , lance a cheval , avecques plusieurs autres de la dicte place cy après denommez partirent le xxIxe jour de janvier et alérent en la mer dedens ung ballenier du dit lieu de Chierebourg et une petite escaffe de la Polle , pour aller au secour et aide d' un ballenier d' Angleterre qui combatoit avec ung autre ballenier de Saint Malo , lequel ballenier de Saint Malo fu prins par les gens du dit ballenier d' Angleterre et a eulx rendu ainssoys que les diz baleinier de Chierebourg et escaffe de la Polle peussent arriver a eulx , lesquelz Cristofle et ses compaignons revindrent le dit jour.
Et semblablement vindrent avec eulx ceulx du dit ballenier d' Angleterre au dit lieu de Chierebourg et admenérent tous ensemble le dit ballenier de Saint Malo , dedens lequel estoient des gens de Bretaingne , du dit Saint Malo , du Mont Saint Michiel et des povres gens du pais de Caux , et en especial des femmes et petiz enfans avec de leur menu mesnage comme poz , paelles , vaisselle d' estain et autres telz choses , lequel vaissel , prisonniers et toutes autres choses qui dedens estoient furent venduz et livrez en diverses parties au plus offrant.
Dont les diz Cristofle et ses compaignons , qui furent a icelle aide ont eu pour leur paine et sallaire les parties cy après desclairées.
(Bib.
Nat., Quittances, t.
53, no5791.)    1423, juin, Bois de Vincennes  Henri VI donne à Thomas le Bourg, demeurant à Bayeux et lieutenant du vicomte du dit lieu, les biens confisqués des rebelles y dénommés.
Henry , par la grace de Dieu roy de France et d' Angleterre , savoir faisons a tous presens et avenir que nous , considerans les bons et aggreables services que Thomas le Bourg , nostre homme et lige subget demourant a Bayeux , a fais a feu nostre très chier seigneur et pére , cui Dieu pardoint , a nous et a nostre très chier et très amé oncle Jehan , regent nostre royaume de France , duc de Bedford , ou fait et exercice de justice , tant en l' office de lieutenant de nostre viconte de Bayeux qu' il a exercé longuement comme autrement , fait chascun jour , et esperons que face ou temps advenir , et que , en hayne et contempt de la bonne justice qu' il nous a faicte et acomplie sur les brigans et autres noz ennemis et adversaires , ses hostelz , manoirs et autres edifices qu' il avoit au plat pays lui ont esté et sont destruiz et desers par les dis ennemis , et ses heritaiges et possessions demourez en non valoir pour ce qu' il n' a trouvé ne trouve aucun qui pour doubte des diz brigans , qui chascun jour repairent et conversent es lieux ou les diz heritaiges sont assis , les ait osé ne ose labourer , et que pour ce il n' a eu de feu nostre dit seigneur et pére ne de nous aucun don ne autre remuneracion , et autres causes et consideracions a ce nous mouvans , au dit Thomas le Bourg , pour lui et ses hoirs masles legitimes descendans de lui en droicte ligne , avons , par l' advis de nostre dit oncle , donné , cedé , transporté et delaissié , donnons , cedons , transportons et delaissons , de grace especial , par ces presentes , toutes les terres , cens , rentes , revenues , heritages et possessions , que Jehanne de Cuilly , vefve feu Guillaume d' Octeville , et Jehan de Villiers souloient avoir et tenir ou bailliage de Caen et en la viconté du dit Bayeux et ailleurs a l' environ , avecques leurs appartenances et appendances quelzconques , ensemble un hostel que Jehan du Boscq , prestre , souloit avoir et possider au dit lieu de Bayeux , en la rue de Saint Nicolas de Courtilz , avecques les court , jardins , louages et autres appartenances , ainsi que tout se comporte et extend , le tout a la valeur de soixante douze livres tournois de rente ou revenue par an , eu regart a ce qu' ilz valoient ores quinze ans a , a nous advenues , escheues et appartenantes , parce que la dicte vefve et aussi les diz de Cuilly , de Villiers et du Bosq se sont absentez de nostre seigneurie et renduz a nous rebelles et desobeissans.
.
.
Si donnons en mandement aux bailli de Caen et viconte de Bayeux.
.
.
Donné au bois de Vinciennes ou mois de juing l' an de grace mil ccccxxIII , et le premier de nostre regne.
Ainsi signé : par le roy , a la relacion de monseigneur le regent le royaume de France , duc de Bedford.
R.
Veret.
(Arch.
Nat., sect.
hist., JJ 175, no274.)    1423, 30 juillet, Mantes  Henri VI, sur le rapport de son oncle Jean, duc de Bedford, régent de France, charge son cousin Jean de la Pole, chevalier, de recouvrer la place, forteresse et église du Mont-Saint-Michel, soit par voie amiable, grâce à l'entremise de l'abbé du Mont et de Jean Popham, chevalier, seigneur de Torigni, ses conseillers,   soit par la force et au moyen d'un siège en vue duquel il autorise  le dit Jean à appeler sous les armes tous les nobles des bailliages de Caen et de Cotentin.
Henry , par la grace de Dieu roy de France et d' Angleterre , à tous ceulx qui ces presentes lettres verront , salut.
Savoir faisons que , pour la singuliére confiance que nous avons es sens , vaillance , loyaulté et bonne diligence de nostre amé et feal cousin Jehan la Pole , chevalier , icellui , par l' advis de nostre très chier et très amé oncle Jehan , regent nostre royaume de France , duc de Bedford , avons commis , ordonné et depputé , commettons , ordonnons et deputons et lui avons donné et octroyé et par ces presentes donnons et octroyons povoir et auctorité de requerir de par nous et nostre dit oncle ceulx qui detiennent et occuppent la place , forteresse et eglise du Mont Saint Michiel que ilz la rendent et mettent en nostre obeissance , de icelle place recevoir avecques ceulx qui la detiennent qui se vouldront mettre en nostre dicte obeissance , de leur remettre et pardonner , se mestier est , tous crimes et delicts par eulx commis a l' occasion de la guerre , excepté de la mort de feu nostre cousin de Bourgongne , de recevoir d' eulx le serement de la paix final et qu' ilz demourront noz bons et loyaulx subgez et de leur baillier sur ce ses lettres , lesquelles nous conserverons , se requis en sommes , de proceder par toutes voyes et manieres possibles , soit par force d' armes , par voye amiable ou autrement , pour avoir et recouvrer l' obeissance de la dicte place et de povoir mettre et establir siege pour ceste cause , tant par mer comme par terre , de povoir pour ce mander et assembler tous les nobles et autres des bailliages de Caen et de Costentin qui ont acoustumé aler en armes , soient gens d' armes ou gens de trait , tant des garnisons des diz bailliages comme autres , de les contraindre a aller devers lui pour la cause dessus dicte , les veoir , conduire et gouverner durant le temps du dit siege et qu' ilz seront en sa compaignie , les pugnir et corriger , selon ce que les cas le requerront , toutesfoiz que ilz feront faulte et n' obeiront a ce qui leur sera commandé et ordonné pour le bien du dit siege et de ce qui leur sera chargié de par nous ou nostre dit oncle , de faire faire et ordonner tous abillemens de guerre neccessaires a fait de siege.
Et avecques ce lui avons donné et donnons povoir de traictier et composer avecques ceulx qui detiennent et occuppent la dicte place du Mont Saint Michiel ou autres que besoing sera , pour icelle avoir et recouvrer par voye amiable , appellez a ce faire noz amez et feaulx conseilliers l' abbé du dit lieu du Mont et Jehan Pophain , chevalier , seigneur de Thorigny , ou l' un d' eulx , et par leur bon advis et conseil.
Et generalment avons donné et octroyé , donnons et octroyons a nostre dit cousin Jehan la Pole povoir , auctorité et mandement especial de faire et executer toutes choses neccessaires et convenables pour la recouvrance de la dicte place , ce que l' en peut et doit faire en tel cas.
Si donnons en mandement , par ces mesmes presentes , a nostre dit cousin que en toute diligence il mette a execucion les choses dessus dictes a lui commises , comme dit est , et a touz nos vassaulx , justiciers , officiers et subgiez et a chascun d' eulx , que a lui et a ses commis et depputez en ceste partie obeissent et entendent diligemment et lui prestent conseil , confort et aide , chascun endroit soy , selon ce qu' ilz en seront requis.
En tesmoing de ce , nous avons fait mettre a ces presentes nostre seel ordonné en l' absence du grant.
Donné a Mante le xxxe jour de juillet l' an de grace mil quatre cens vint et trois , et de nostre regne le premier , seellé de nostre seel ordonné en l' absence du grant.
Ainsi signé : Par le roy , a la relacion de monseigneur le regent , duc de Bedford.
J.
Milet.
(Bib.
Nat., Quittances, t.
55, no94.)    1423, août, Paris  Rémission octroyée par Henri VI à Jean Sterre, écuyer anglais, an sujet du meurtre de Jean Avicet, brigand natif de la forêt de Saint-Sever, qui s'était emparé des chevaux du dit écuyer estimés 100 livres, pendant que celui-ci était prisonnier au Mont-Saint-Michel.
Henry , par la grace de Dieu roy de France et d' Angleterre , savoir faisons a tous presens et avenir nous avoir receu l' umble supplicacion de Jehan Sterre , escuier du pays d' Angleterre , contenant que comme , après ce qu' il eust esté prins prisonnier en nostre service et mené au Mont Saint Michiel et illec detenu par aucun temps en très griesves et estroictes prisons , un nommé Jehan Avicet , brigant et gaitteur de chemins , natif de la forest de Saint Sevoir en Normandie , eust prins aucuns des gens et serviteurs du dit suppliant et leur eust osté ses propres chevaulx qui bien valoient cent livres et plus , desquelz il entendoit delivrer son corps des dictes prisons ; pour laquelle cause et perte des dictes gens et chevaulx , et que le dit suppliant n' avoit autre chose dont bonnement se peust racheter , il lui convint si longuement demourer es dictes prisons qu' il fut en peril de y finer ses jours ; et il soit ainsi que , aucun temps après que le dit suppliant fut delivré des dictes prisons , ainsi qu' il chevauchoit querant les brigans qui continuelment estoient en aguet sur le pays , il eust d' avanture trouvé le dit Advicet , lequel , jasoit ce que auparavant il se feust plusieurs et diverses fois mis et rendu en nostre obeissance et fait les seremens en tel cas acoustumez et icelle obeissance delaissié et retourné avec noz ennemis , soubz umbre de la grace et abolicion generale par nous faicte ou mois de mars derrain passé , par laquelle entre autres choses nous avions octroyé a tous les absens du pays de Normandie , abulletez et non abulletez , qui plus d' une fois n' auroient eu grace , qu' il peussent retourner en nostre dicte obeissance dedans la Saint Jehan Baptiste derrain passée , se estoit parti du dit lieu du Mont Saint Michiel et venu , comme l' en dit , rendre en nostre dicte obeissance es mains du cappitaine de Vire ou son lieutenant , combien que , selon raison et la teneur de la dicte abolicion , le dit capitaine ne le peust ou deust avoir fait , attendu que par plusieurs fois le dit Advicet avoit esté abulleté et depuis soy parti de nostre obeissance dessus dicte et après y retourné.
.
.
.
.
Si donnons en mandement par ces presentes aux bailliz de Caen et de Coustentin.
.
.
.
.
Donné a Paris ou mois d' aoust l' an de grace mil quatre cens et vint trois , et de nostre regne le premier.
Ainsi signé : par le roy , a la relacion de monseigneur le regent le royaume de France , duc de Bedford.
R.
Veret.
(Arch.
Nat., sect.
hist., JJ 172, no340.)    1424 (n.
st.), 1erjanvier  Thomas Burgh, institué capitaine d'Avranches en remplacement du comte de Suffolk, déclare qu'il a fait sa première entrée dans cette ville le 10 décembre précédent.
Sachent touz que je Thomas Burgh , cappitain de la ville et forteresse d' Avrenches , confesse avoir prins et receu le charge , garde et governance du dictes ville et forteresse et en icelle avoir premierement entrée , comme cappitain d' icelle , le xme jour de decembre darrein passé.
La delivrance de quelle me fut faicte par Roger Hullefeld , escuier , a ce commis et deputé en nom de hault et puissant seigneur conte de Suffolk , n' a gaires cappitain d' icelle.
En tesmoigne de quelle chose a ce presente endenture devers le dit conte demurrante , j' ay mis mon signet et signe manuelle , le premier jour de janvier l' an mil CCCCXXIII.
Burgh.
(Bib.
Nat., Quittances, t.
55, no184.)    répétition de XXII dans l'édition   1424 (n.
st.), 16 janvier, Caen  Le trésorier et gouverneur général des finances du duché de Normandie  mande à Pierre Surreau, receveur général des dites finances, de payer à Richard Wydevile, grand sénéchal de Normandie et capitaine de Caen, pour le payement des soudoyers  de sa retenue, 1594 livres 16 sous 2 deniers tournois, à prélever sur l'aide de 80,000 livres tournois octroyée par les États de Normandie pour la solde des gens d'armes et spécialement  pour la réduction du Mont-Saint-Michel, d'Ivry et autres places.
Le tresorier et gouverneur general des finances ou pais et duchié de Normendie a fait recevoir par Pierre Surreau , receveur general des dictes finances , de Guillaume Biote , viconte de Carenten , sur ce qu' il peut et pourra devoir a cause de sa recepte de l' aide de quatre vint mil livres tournois ordonnez presentement estre mis sus pour le paiement des souldoiers du dit duchié , subjuguer les places du Mont Saint Michiel , Yvry et autres voisines d' icellui pais , entretenir justice et extirper les brygans , la somme de quinze cens quatre vins quatorze livres seize solz deux deniers tournois , par assignacion faicte a noble homme Richart Wideville , grant seneschal de Normendie et capitaine de Caen , pour le paiement des souldoiers de sa retenue.
Escript a Caen soubz les signet du dit tresorier et saing manuel d' icellui receveur general , le XVIe jour de janvier l' an mil cccc vint et trois.
P.
Surreau.
(Arch.
du dép.
de la Manche, fonds Danquin.)    1424, 30 avril  Procès-verbal, dressé par Guillaume Breton, bailli de Caen, de l'exécution, faite à Bayeux le 28 de ce mois, d'une femme nommée  Thomasse Raoul, de la paroisse d'Esquay, enfouie toute vivante comme complice des « brigands ennemis du roi ».
A tous ceulx qui ces lettres verront , Guillaume Breton , chevalier , bailli de Caen , salut.
Savoir faisons que par Jehan le Courtois fut prinse et admenée Thomasse Raoul , de la paroisse d' Esquay , et mise es prisons du roy nostre sire au dit lieu de Baieux , pour avoir conseillié et conforté les brigans et anemis du roy nostre dit seigneur ; et illeques pour ses demerites a esté condempnée a estre enfouye toute vyve , qui le fut l' endemain de la dicte condempnacion faicte le XXVIIIe jour de cest present moiz d' avril IIIIc XXIIII.
Et ce certiffions a tous a qu' il appartient par ces presentes.
En tesmoing desquelles choses , nous , au jour d' uy derrain jour du dit moiz d' avril , ou dit an , avons seellées ces presentes du petit seel aux causes du dit bailliage.
Donné comme dessus.
(Bib.
Nat., Quittances, t.
56, no245.)    1424, juin, Paris  Rémission octroyée par Henri VI à Étienne le Roy, de Brainville,  pris et mis en prison par les Anglais de la garnison de Coutances sous l'inculpation de complicité dans divers actes de brigandage commis au mois d'août 1423 par les ennemis du bois de Courbefosse.
Henry , par la grace de Dieu roy de France et d' Angleterre , savoir faisons a tous presens et advenir nous avoir receue l' umble supplicacion de Estienne le Roy , povre homme de labour , aagié de xlvi ans ou environ , chargié de femme , demourant a Brainville , près de Coustances , contenant comme , environ le mois d' aoust derrain passé , Guillot Ami , Michiel du Fresne et pluseurs autres brigans en leur compaignie feussent venuz en la parroisse de Saint Martin de Montsourvent , près du dit Coustances , en un hostel ou ilz prindrent un Anglois nommé Wilequin Rochebondon et plusieurs Normans en sa compaignie , entre lesquelz estoit Perrin le Roy , filz du dit suppliant , et les amenérent prisonniers ou bois de Courbefosse , et aussi prindrent au dit lieu de Montsourvent , qui est ung village loing de forteresse , pluseurs chevaulx d' Anglois qui estoient logiez au dit lieu , et le landemain raençonnérent le dit Anglois et aussi le dit Perrin et les en renvoyérent.
Et quant icellui Anglois fut retourné , il mist sus au dit Perrin et dist a ceulx a qui les chevaulx estoient que ce avoit esté par le dit Perrin , lesquelz Anglois s' en alérent chez le dit suppliant ou ilz prindrent tous ses biens et les vendirent , en le menassant que , se ilz le tenoient , que ilz le tueroient.
Pour la crainte desquelz , icellui suppliant se traist arriere et s' en ala jusques a Saint Paer sur la mer ou il avoit de ses parens et après retourna a Gratos , près du dit Coustances , dont il estoit natif pour cuider recouvrer aucuns de ses biens.
Auquel lieu il fut prins des brigans qui le gardérent un jour avecques eulx et au soir lui dirent qu' il yroit attendre au Pont de la Roque.
Lequel de fait , par contrainte et crainte d' iceulx brigans , y ala et les y attendi.
Lesquelz y vindrent et amenérent une jument chargée de biens ; et quant ilz furent a Montmartin , ilz lui baillérent la dicte jument et biens.
Et laquelle il leur mena jusques a Saint Aubin des Preaux et la leur laissa.
Et de la se departit d' avecques eulx , et onques puis ne les vit ne ne parla ne frequenta avecques eulx ; mais a tousjours depuis esté ou pays de Saint Paer pour gangnier sa vie a servir gens et porté du pain a Tombelaine.
Et après s' en retourna au dit lieu de Gratot et , environ Pasques fleuries derrain passées , fut prins au dit Brainville près du dit Gratot par les Anglois de la garnison de Coustances et mené es prisons du dit lieu ou il est a grant povreté et misere.
.
.
Si donnons en mandement par ces presentes au bailli de Coustentin.
.
.
.
Donné a Paris ou mois de juing l' an de grace mil IIIIc XXIIII , et de nostre regne le second.
Ainsi signé : par le roy , a la relacion du Conseil.
J.
de Rinel.
(Arch.
Nat., sect.
hist., JJ 172, no488.)    1424, 24 juin, Pontoise  Henri VI mande au bailli de Rouen de faire injonction à tous nobles et gens d'armes, de quelque nation qu'ils soient, de rejoindre  Jean, duc de Bedford, à Vernon avant le 3 juillet prochain,  pour résister aux Français qui ont entrepris de faire  lever le siège mis devant Ivry par les Anglais.
Henry , par la grace de Dieu roy de France et d' Angleterre , au bailli de Rouen ou a son lieutenant , salut.
Pour aucunes nouvelles sourvenues a nostre très chier et très amé oncle Jehan , regent nostre royaume de France , duc de Bedford , de la partie de noz ennemis et adversaires eulx vantans voulloir venir briefment lever le siege mis devant la ville et forteresse d' Ivry , et pour resister a leur puissance , et autres causes a ce nous mouvans , nous , par l' advis de nostre dit oncle , vous mandons et expressement enjongnons par ces presentes que , incontinent ces lettres veues , vous faictes faire commandement a tous les nobles , suyans et frequentans les armes , de qulque nacion qu' ilz soient , en vostre bailliage , sur paine d' encourir nostre indignacion , et de perdre et forfaire leurs fiefz , qu' ilz soient montez , armez et arrayez souffïsamment , tant hommes d' armes comme archers , pardevers nostre dit oncle en nostre ville de Vernon dedens le IIIe jour de juillet prouchain venant.
Et ce faictes et faictes faire et acomplir par tout vostre dit bailliage si diliganment et par telle maniere que en ce n' ait aucun delay ou deffault , en nous certiffiant suffisant sur ce.
Donné a Pontoise soubz nostre seel ordonné en l' absence du grant , le XXIIIIe jour de juing l' an de grace mil CCCCXXIIII , et de nostre regne le second.
Par le roy , a la relacion de monseigneur le regent de France , duc de Bedford.
J.
Milet.
(Arch.
Nat.
sect.
hist., K 62, no12.)    1424, 2 juillet, Vernon  Henri VI défend aux soudoyers, nouvellement venus d'Angleterre et payés de leurs gages jusqu'au mois de novembre, de s'enrôler  avant cette date sous des capitaines autres que ceux avec lesquels ils ont passé la mer.
Henri , par la grace de Dieu roy de France et d' Angleterre , au bailli de Costantin ou a son lieutenant , salut.
Il est venu a la congnoissance de nostre très chier et très amé oncle Jehan , regent nostre royaume de France , duc de Bedford , que plusieurs gens d' armes et de trayt , nouvellement venus de nostre royaume d' Angeleterre en nostre royaume de France , lesquelz nous avons fait paier pour jusques au mois de novembre prochainement venant , ont laissié et laissent un chascun jour leurs cappitaines soubz qui ilz estoient ordonnés , et pour nous fraulder et decevoir et prendre doubles gaiges , se vont offrir a plusieurs cappitaines de noz duchié et pais de Normandie , dont grans inconveniens et perilz se pourroient ensuir ; car , quant nostre dit oncle cuideroit avoir grans prestz et appareilliés pour servir et les emploier en nos affaires et besongnes et reboutement de nos ennemis , il se trouveroit despourveu et desnué de puissance de gens , ce que ne voulons souffrir en aucune maniere ; et pour ce , par l' advis et deliberacion de nostre dit oncle , vous mandons , commandons et enjoingnons très expressement que en toute diligence vous faciés crier et publier par tous les lieux de vostre bailliage ou l' on a acoustumé de faire crix et publicacions , et en faisant deffence de par nous a toutes gens d' armes et de trayt , nouvellement venus de nostre dit royaume d' Angleterre , que , sur paine de la hart et de confiscacion de leurs terres , heritaiges et biens quelzconques , ilz ne soient si hardis de eulz mettre ne tenir avecques quelzconques cappitaines , devant le dit mois de novembre , aultres que ceux soubz qui ilz sont venus deça la mer devers lesquelx nous voulons et leur mandons qu' ilz se trayent incontinent , et semblablement que quelxconque cappitaine de nostre dit duchié de Normendie ne soit si hardi , sur la dicte paine , de les prendre ne retenir a gaiges , en souldées ne autrement , devant le dit mois de novembre.
Et ou cas que trouverés aucuns des dessus diz gens d' armes et de trayt estans sans leurs dis cappitaines , trois jours après la publication de ces presentes , prennés les et sans delay ou depport les punissés corporelment de la paine dessus dicte et pareillement les cappitaines qui les auront prins et retenus contre nostre presente volonté et ordonnance.
De ce faire vous donnons povoir , auctorité et mandement especial , mandons et commandons a tous nos justiciers , officiers et subgiez que a vous en ce faisant obeissent et entendent diligemment et vous prestent et baillent conseil , confort et aide , se mestier est et requis en sont.
Donné a Vernon le second jour de juillet l' an de grace mil CCCXXIIII , et le second de nostre regne.
Par le roy , a la relacion de monseigneur le regent , duc de Bedford.
J.
Rinel.
(Bib.
Nat., Quittances, t.
56, no285.).
