C'EST LE PREMIER PAPIER DES PROCèS DES PRISONNIERS   CRIMINELZ ADMENEZ OU CHASTELLET DE PARIS DEPUIS   LE SAMEDI XXIIIIe JOUR DE JUILLET MIL CCCIIIIxx ET   NEUF, QUE MOY, ALEAUME CACHEMARéE, FU RECEU   ET INSTITUé EN LIEU DE MAISTRE ANDRY LE   PREUX, CLERC DE NOBLE HOMME MONS.
JEHAN, SEIGNEUR   DE FOLEVILLE, CHEVALIER, CONSEILLIER   DU ROY NOSTRE SIRE ET GARDE DE LA PREVOSTé DE   PARIS, COMMENçANT LE LUNDI VIe JOUR DE SEPTEMBRE,   EN L'AN DESSUS DIT.
1389   SIMON DE VERRUE, ESCUIER.
L' AN DE GRACE MIL TROIS CENS QUATRE VINS ET NEUF , le lundi VJe jour de septembre , en jugement sur les carreaux par devant mons.
le prevost , presens maistres  Guillaume Porel , conseiller du roy nostre sire en son parlement ; Dreue d' Ars , auditeur du Chastellet et lieutenant dudit mons.
le prevost ; Andry le Preux , procureur du roy nostre sire oudit Chastellet , et Denis de Bausmes , advocat illec ; fu fait venir Symon de Verrue , escuïer , de la parroisse de Marigny , à quatre lieues prez de Poitiers , prisonnier admené oudit Chastellet , et envoïé par ledit maistre Denis de Bausmes , maire de la juridicion de Saint-Magloire , esquelles prisons de Saint-Magloire il estoit detenu prisonnier pour cause d' unes heures de Nostre Dame par lui prinses et emblées , si comme ledit maire disoit ; et que ainsi comme ycellui maire avoit voulu proceder à l' examen et interrogatoire dudit prisonnier , pour savoir de son estat , vie et renommée , et la manière comment et où il avoit prinses icelles heures , ycellui prisonnier s' estoit advoué gentilhomme et de noble lignée ; et pour ce que de personne noble ledit maire  n' avoit voulu congnoistre , eust requis audit mons.
le prevost que dudit prisonnier il congneust et eust la delivrance jusques ad ce qu' il eust prouvée sa noblesse , laquelle lui fu nyée par devant nous par ycellui maire , sauf  à icellui maire que ou cas uqe$$ à corriger en "que" (éd.
P.
3) ycellui prisonnier ne prouveroit sa noblesse par lui alleguée , qu' il lui feust rendus comme son subjet et justiçable , et prins en sa haulte justice , en requerant à mons.
le prevost que , pour ce faire , il lui donnast terme tel qu' il verroit convenir ; lequel prisonnier , sur ce interrogué , et par serement , dist , confessa et se advoua estre homme noble et de noble lignée , si comme il avoit oy dire ou pays dont il estoit nez aus gens qui l' avoient eu en garde , et autrement ne le savoit , et de ce se rapportoit à ce que messire Jehan Gouffier , chevalier , en diroit et deposeroit ; et oultre ce , congnut et confessa que , par l' espace de huit ans et plus , il a chevauché par le pays avecques plusieurs chevaliers et escuïers , dont à present il n' est record des noms , pendant lequel temps il a prins en plusieurs lieux et à diverses fois grant quantité de vivres , denrées , pain , vin , oës , poulles , poussins , pigons , moutons , fain et avene , ès hostelz des bonnes gens demourans au plat pays , sanz ce qu' il en païast oncques denier ne maille.
Dit aussi que trois ans a ou environ , autrement du temps n' est record , il estant en la ville de Chanevoles , oudit pays de Poitiers , il print et embla en l' hostel d' une sienne parente , nommée Jehanne La Verrue , une coustepointe , laquelle il vendi , n' est record à qui , IJ frans , desquelx deux frans il acheta des chausses et des solers pour lui ; et d' ilec s' en vint à une abbaye de dames de religion que l' en appelle la Croix Gironde , ouquel au prieur d' icelle abbaye il print et embla un chaval$$ à corrriger en "cheval" (édition p.
3) bay seellé et bridé qui pour lors valoit bien XXX s.
t.
, et lequel cheval il vendi en la ville de Chasteauleraut la somme de XV s.
t.
.
Dit avecques ce , sur ce requis , que en ladite abbaye  il avoit demouré avecques ledit prieur par l' espace de deux mois et plus , avant ce qu' il prenist le cheval dessus dit , par la maniere que dit est ; et que ainsi qu' il avoit acoustumé de mener boire ledit cheval , à un jour dont il n' est record , il mit la selle sur ledit cheval et s' en ala d' icelle abbaye , et avecques lui emmena ycellui cheval par la maniere que dit est dessus.
Dist oultre que , cinq sepmaines a ou environ , il , estant en l' ostel d' un sien oncle demourant audit lieu de Marigny , trouva un certain cisel bien tranchant , et ycellui mussa en son sain , en intencion que s' il veoit que temps et lieu feust , que dudit cisel il peust ouvrir aucunes serrures de coffres pour prendre et appliquer à son prouffit ce qu' il trouveroit en yceulx.
Et que , XV jours a ou environ , lui estant en l' abbaye de Saint-Denis en France , environ heure de grant messe , ainsi comme il estoit derriere le grant autel d' icelle eglise , auprès d' une des chappelles estans illec , il vit une aumaille estant en ycellle chappelle , laquelle estoit ouverte , et lors il , à l' ayde d' une grosse pierre joignant à ladite chappelle , monta par dessus l' uys d' icelle chappelle , en laquelle chappelle et aumaile il print unes heures de Nostre Dame , lesquelles il mist en son sain , sans ce que en icelle aumaille il prenist aucune autre chose , jà soit ce qu' il y eust plusieurs autres fors biens , comme un galice , livres et aournemens d' eglise.
De laquelle église , oudit jour , il se parti et vint à Paris , et d' ilec ala à Saint-Marcel-lez-Paris , en une taverne en laquelle il but en la compaignie d' aucuns dont il ne scet les noms ; et dit , sur ce requis , que son entente estoit que , quant il auroit beu audit lieu de Saint-Marcel , de soy en aler oudit pays de Poitiers par devers ses amis.
Mais assez tost après ce qu' il ot beu , il fu prins et admené prisonnier à S.
Magloire , ne scet la cause pour quoy , jà soit ce que par la garde de justice dudit lieu lui ait esté par plusieurs fois requis qu' il deist la verité de sa  vie et gouvernement ; maiz pou ou neant n' avoit voulu respondre par devant lui , pour ce qu' il estoit nobles homs et de noble lignée , et que pour tel il s' estoit reputé et advoué , et encore reputoit et advouoit.
VEUE LA CONFESSION duquel Symon de Verrue , ledit mons.
le prevost demanda ausdiz presens assistens et conseillers qu' il estoit bon à fere dudit Simon prisonnier , et comment l' en procederoit contre ; lesquelx tous d' une oppinion delibererent qu' il feust mis à question , pour plus à plain savoir la verité de la vie , estat et gouvernement dudit prisonnier , tant sur ce que dit est , comme des autres cas , crymes et larrecins par lui faiz , se aucuns faiz en avoit ; et ad ce fu condempné par ledit mons.
le prevost.
EN ENTERINANT LEQUEL JUGEMENT , ycellui prisonnier fu mis à question sur le petit et le grant tresteau , et assez tost après ce , congnut et confessa que , deux mois a ou environ , lui estant en la ville de Chinon , print en l' ostel de Guillaume de Signy , son cousin germain , une houppelande sur drap d' engletine fourrée de connins , une petite cote avecques un chapperon de noir , en un coffre estant oudit hostel , lequel coffre il froissa à une pierre.
Dit avecques ce , que au prieur de Signy , son parent , environ ledit temps , il trouva en son hostel un petit coffre , lequel il rompi à une grosse pierre , et en ycellui coffre print ZZZlX$$ à corriger en "LX" (éd.
P.
5) sols t.
en menue monnoye ; et lesquelx houppellande , petite coste et chapperon de noir lui furent resqueux et hostez par sondit cousin , à deux lieues par deçà Chinon , emmi les champs , là où sondit cousin qui le poursuïoit l' ataigny.
Lequel son cousin , par tant qu' il ot sesdiz biens ainsi par lui mal prins , le lessa aler où il voult , sanz lui fere autre dommage ou destourbier.
Dist encores que à une abbaye nommée Lencloistre , à deux lieues de Chasteauleraut , il vit et arriva depuis qu' il fu party dudit lieu de Chinon ; en laquelle abbaye , qui est de dames de religion , il print en une des chambres des dames de leans trois cuevre-chefs de lin , et aussi en ycelle chambre print un galice d' argent qu' il trouva , et ycellui despeça en trois pieces à l' ayde d' une grosse pierre dont il froissa ledit galice , et les pieces mist et mussa en son sain ; et quant il fu au dehors de ladite abbaye , les mist en gaiges en une taverne , sur un homme appellé Simon de Mermignac , pour la somme de douze sols , que ycellui homme lui bailla en argent , tant sur ce qu' il avoit despendu en sondit hostel par deux nuis qu' il y avoit jeu , beu et mengé , comme en argent sec.
Et , ce fait , fu mis hors de ladite gehine , et mené chauffer au feu de la cuisine dudit Chastellet ; auquel lieu il persevera et continua esdites confessions par lui faites , et oultre dist que ledit galice il avoit prins en la ville de Chasteauleraut , en une aumailes estans en une chappelle de l' eglise dudit lieu , à un soir qu' il s' estoit logez en ladite eglise ; et ycelles aumailes avoit rompues d' une grosse pierre qu' il avoit trouvé à ses piez , au plus prez de ladite aumaile , avecques X sols en menue monnoye , qui estoient mis et envelopez en un petit drapeau de linge blanc , et ycellui drapeau enté et bouté en un gan.
Et autre chose ne print en ycelle aumaille , jà soit ce qu' il y eust plusieurs biens , comme aournemens appartenans à une eglise , chasubles et autres choses appartenans à dire et chanter messe.
Congnut avecques ce que , demi an a ou environ , autrement n' est record du temps , qu' il estoit en ladite  eglise à Chasteauleraut , en laquelle les gens du pays retrayent leurs biens pour la guerre , ainsi comme il vouloit yssir hors de ladite eglise , vit et apperçut , à une perche estant en ycelle eglise , une robe de drap burel grise , qui est robe à femme , et ycelle robe tira jus de ladite perche , et l' emporta mucer en un arbre de chesne estant en la forest au plus prez de ladite eglise ; laquelle robe estoit sengle , sanz aucune fourreure ou doubleure.
Dit encores que au partement qu' il fist d' un homme d' armes de la rouste des Galois , nommé Grantisel , quant il lessa à servir , qui fu environ l' an quatrevins et un , que le roy nostre sire ala premierement en la guerre de Flandres , il print et osta à sondit maistre , en sa male , la somme de cinq frans en or et cinq frans en menue monnoye , et un annel d' or ou d' argent , ne scet lequel , sur lequel avoit assis un très groz pelle blanc et fin du groz d' un groz poiz , et lequel pelle lui fut osté par un religieux de ladite eglise de Chasteauleraut auquel il avoit congnoissance , avecques un cheval morel sellé et bridé , sur lequel il chevauchoit ou service dudit Galois , et lequel cheval il vendi , an et demi a ou environ , la somme de IIIJ l.
tournois , au seigneur de Clervaut , de laquelle somme il n' ot oncques denier ne maille.
APRèS LESQUELLES CONFESSIONS ainsi faites par ycellui Symon de Verrue , et recitées en la presence de lui et dudit maistre Denis de Bausmes , garde de la justice desdiz de Saint-Magloire , demandé fu par ledit mons.
le prevost audit maistre Denis s' il vouloit encores poursuir sa requeste d' avoir la congnoissance dudit Symon , lequel se advouoit noble et de noble lignée , et que il souffrist faire dudit Symon justice et raison , et que volentiers luy seroient données lettres que ce ne portast aucun prejudice , ores ou pour le temps avenir , à ladite juridicion de Saint-Magloire , et voulsist consentir que ycellui prisonnier  feust justicié comme par main souveraine.
Lequel maistre Denis , après ce qu' il ot eu sur ce conseil aux conseillers de ladite eglise de Saint-Magloire , rapporta et dist qu' il se consentoit que par main souveraine et sanz prejudice de sadite juridicion de Saint-Magloire , pourveu que de ce il eust lettres comme dit est , que dudit prisonnier feust faite tele justice comme ledit mons.
le prevost et lesdiz conseillers verroient qu' il feust à fere de raison , en soy deportant de la requeste par lui cy devant faite.
ET , CE FAIT , ledit mons.
le prevost demanda à honorables hommes et sages maistre Dreue d' Ars , lieutenant dudit mons.
le prevost ; Jehan Delcy , Jaques du Boys , Denis de Bausmes , advocaz ; P.
Gilbert , Robert de Pacy , Girart de La Haye , Robert de Tuillieres , Jehan Soudant , Oudart de Fontenoy , Nicolas Chaon , Arnoul de Villers , Jehan de Bar , et Robert Petit-Clerc , examinateurs oudit Chastellet , qui presens avoient esté aus confessions faites par ycellui Symon de Verrue , leurs advis et oppinions qu' il estoit bon à fere dudit Symon , et comment l' en procederoit contre lui ; tous lesquelx furent d' oppinion que ycellui prisonnier estoit un très fort larron , et que veu ce que dit est , et les reiteracions des larrecins par lui commis et faiz , ycellui Simon estoit dignes de recevoir mort pour ses demerites , c' est assavoir d' estre pendus.
Veues lesquelles confessions et oyes les oppinions desdiz conseillers , ycellui mons.
le prevost condempna ad ce ledit prisonnier , et en sa presence.
LEQUEL jugement fu executé ledit lundi , VJe jour de septembre , l' an dessusdit$$ édition  : "dessusdit" ; segmentation en "dessus"  ADVgen 'dessus' + "dit" VERppe dire1.
Et n' avoit aucuns biens.
AL.
CACHEMARéE.
ADENET LE BRIOYS.
L' AN DE GRACE MIL TROIS CENS QUATRE VINS ET NEUF , le mercredi premier jour de septembre , par devant mons.
le prevost , lui estant en jugement sur les carreaux , fu attaint et fait venir Adenet le Bryois , detenu prisonnier ou Chastellet de Paris , à la requeste de Geffroy de Meaux , sellier , jusques ad ce que ycellui Adenet ait garanti audit Geffroy un certain frain à mule qu' il dit par lui lui avoir esté vendu , et lequel frain les gens et officiers de mons.
le conte de Dampmartin dient leur avoir esté emblé en l' estable dudit mons.
le conte à Paris.
Lequel Adenet , sur ce juré et interrogué de dire verité , et par serement , dist et afferma par sondit serement qu' il estoit homme de labeur et ouvrier des basses euvres , et que deux jours a , ou environ , lui estant ès halles , un compaignon qu' il ne congnoist et dont il ne scet le nom , lui bailla le frain de mule dont cy dessus est faite mencion , lui pria et requist que ycellui frain il voulsist porter vendre , et que l' argent qu' il en recevroit il lui apportast ; et pour ce , print ledit frain et le apporta audit Geffroy , lequel il lui vendi la somme de dix sols parisis , et atant se parti de l' ostel dudit Geffroy.
Et dit , sur ce requis , que oncques puis il ne vit cellui qui ledit frain lui bailla pour porter vendre.
LE JEUDI IXe jour dudit mois de septembre , en jugement sur les carreaux par devant ledit mons.
le prevost , presens maistre Dreue d' Ars , lieutenant ; maistre Martin Double , Adam Malaisie , advocas ; maistres Girart de  La Haye , Pierre Gilbert , Robert de Tuillieres , Jehan de Bar , Nicolas Bertin et Jehan Soudant , examinateurs ; fu de rechef fait venir ledit Adenet le Brioys , qui ne voult aucune autre chose confesser que dit a dessus.
Et pour ce , veu son estat , et afin de savoir dudit prisonnier la verité dudit frain et de son gouvernement , furent d' oppinion que ledit Adenet feust mis à question , pour savoir par sa bouche la verité de la maniere de la prinse d' icelui frain.
LE SAMEDI XJe jour dudit mois de septembre IIIJxx et neuf , en la presence dudit mons.
le prevost , ledit Adenet le Bryois fu mis à question sur le petit tresteau , et illec congnut et confessa avoir prins ycellui frain de mule ès estables aus chevaux de l' ostel dudit mons.
le comte de Dampmartin , estant à Paris , lequel frain estoit pendu à une cheville de boys en ladite estable , et ledit frain avoir vendu la somme de X s.
parisis audit Geffroy de Meaux.
Dit avecques ce , que deux ans a , ou environ , ainsi comme il passoit à un matin auprez de l' ostel Jehan de L' Olive , il trouva un hostel ouvert ouquel il entra , et en icellui print une houppellande courte de drap marbré double , laquelle il trouva sur une huche estant en ycellui hostel , et valoit bien , à son advis , environ XVJ sols , et ycelle usa pour son vestir , sanz ce qu' il la vendesist.
Dit oultre , que un an a , ou environ , lui et autres ouvriers des basses euvres estans et faisans leurdit mestier en la place Maubert , en l' ostel du Cheval-Blanc , ils prindrent et emblerent oudit hostel un petit hanap de madre , qui pour lors valoit environ XX sols , lequel hennap  Guillemin des Halles , dudit mestier , demourant auprez de Glatigny , retint pour ledit pris , et le seurplus de la valeur d' icellui hanap , rabatu sa part et porcion qui lui en povoit competer et appartenir , bailla ycellui Guillemin à lui qui parle et à un autre compaignon dont il n' est reccord du nom , qui avecques lui et ledit des Halles avoient prins ycellui hanap.
Dist et confessa encore que six ans a , ou environ , autrement du temps ne se recorde , il , estant mucé ou lieu que l' en dit le Petit Boys de Paris , entre la ville de Paris et Meleun , passa par devant lui un compaignon nommé Guillemin , lequel il congnoissoit de long temps , et estoit devers Chaalons en Champaigne , lequel Guillemin , sanz ce qu' il se donnast en aucune maniere garde de lui qui parle , il feri d' une massue en la teste , dont il le tua , en entencion d' avoir l' argent qu' il pençoit que ycellui Guillemin portast sur soy ; et toutes voies$$ segmentation il ne trouva sur ycellui Guillemin que X sols , lesquelx il print et appliqua à son prouffit.
Dit aussi que deux ans a , ou environ , que lui et autres compaignons dont il ne scet les noms , fors d' un nommé Castille , souperent ensemble à l' enseigne de l' Escrevisse , à la porte Baudet ; et quant ilz orent soupé , dirent li uns aus autres qu' ilz s' en alassent coucher au lieu que l' en dit le port au Fain de Paris , estant sur Saine , auquel lieu , ainsi que parolles se meurent entre lui et ledit Castille d' une part , et un des compaignons qui avoit soupé avecques lui , comme dit est , d' autre part , ycellui Castille fery d' un cousteau ycellui homme , et assez tost après ce , il qui parle de rechef fery sur ycellui homme , et tant qu' il le tuerent et lesserent pour mort en la place au Fain.
Dit avecques ce , que ainsi comme le roy nostre sire aloit en Flandres ou second veage , lui et autres compaignons bretons , dont il ne scet les noms , se assemblerent ensemble  pour aler oudit veage ; et ainsi comme il estoient à deux lieues prez de la ville d' Arras , trouverent quatre hommes , ne scet dont ilz estoient , et yceulx tuerent audit lieu , en entencion d' avoir leurs biens qu$$ une apostrophe à ajouter (éd.
P.
12) il portoient sur eulx , desquelx biens il ot à sa part vint francs ; et dit que , depuis ledit fait , il ne vit aucun d' iceulx compaignons.
LEQUEL ADENET , après ce qu' il fu mis hors de ladite question et gehine , et qu' il estoit au feu en la cuisine dudit Chastellet , persevera , continua et rattiffia les confessions cy devant par lui dites ; et oultre ce , congnut et confessa que XVJ ans a , ou environ , au temps n' est record , lui estant logé ou chasteau de Mirebaut , trouva une jeune fille de l' aage de XXIIIJ ans ou environ , avecques laquelle il jeut la nuit qu' il vint oudit chastel , et ycelle congnut charnelment contre son gré et volenté.
VEUES les confessions duquel Adenet , qui lui furent leues et recitées en la presence dudit mons.
le prevost , de maistres Jehan Truquam , lieutenant ; Dreue d' Ars , auditeur ; Pierre Gilbert , Miles de Rovroy , Arnoul de Villers , Robert de Tuillieres et Jehan Soudant , examinateurs , et par lui confessées de rechef par la maniere que dit est , les dessus diz furent d' oppinion que ycellui Adenet le Bryois , veu et consideré ce que dit est , ycellui Adenet estoit un très fort murdrier et larron , et qu' il estoit dignes d' estre , pour ses demerites , trainé et pendu.
Lesquelx oppinions oïz , et consideré ce que dit est , ycellui Adenet fu condempné à estre justiciez comme tel par ledit mons.
le prevost.
LEQUEL ADENET , lui estant auprez de la justice , à la fin de ses jours et darrenier tourment , congnut et confessa à moy , Aleaume Cachemarée , clerc dudit mons.
le prevost , commis de lui à faire faire ladite execution , presens Jehan Le Forestier , Jehan Soutil et Phelipot Damade , sergens à cheval du Chastellet de Paris , que lui et un nommé Perrin Petit , en eulx en venant de la ville de Meleun , et passant par la Ferté-Gaucher , ainsi comme ilz estoient logez en un hostel Dieu en ladite ville , ycellui Perrin print de nuit , en une bourse d' un homme estant couché en ladite hostellerie , XL sols en menue monnoye , dont il beut sa part dudit argent.
Et avecques ce , dist que lui , ledit Perrin , et autres qui ouvroient ès aigoux de l' evesque de Paris , environ deux ans a , un nommé Thiebaut qui ouvroit avecques eulx esdiz aigoux , fu par ycellui Perrin , qui lors avoit hayne audit Thibaut , fait cheoir en yceulx aigoux , esquelx il ala de vie à trespassement ; pour lequel fait lui et ledit Perrin furent longuement prisonniers au Palais et à Saint-Eloy , et depuis ce , par la pene de prison , mis au delivre.
Dit oultre que lui , un nommé Henry le Sauveur , dit le Convers , et autres ouvrans du mestier des basses euvres , estans en l' ostel Guillaume d' Anfrenet , tresorier des guerres , en ycellui temps fu par ledit Henry fait certain larrecin oudit hostel , montant à XX l.
ou environ , duquel il qui depose n' ot oncques riens , maiz seulement IIIJ sols qu' il gaigna la nuit qu' il ouvra oudit hostel , en la compaignie dudit Perrin.
Et que ainsi comme les gens dudit hostel sceurent et apperceurent ledit larrecin avoir esté fait oudit hostel , il en orent souspeçon contre lui , pour laquelle souspeçon , jà soit ce qu' il n' y eust riens de son fait , comme dit est , il fu batu et navré en la teste.
APRèS lesquelles confessions ainsi congneues par ledit Adenet , le jugement cy dessus escript donné contre ledit  Adenet fu executé ledit samedy XJe jour de septembre l' an mil CCCIIIJxx et neuf.
Et n' avoit aucuns biens.
AL.
CACHEMARéE.
GUILLAUME DE BRUC, ESCUIER.
L' AN DE GRACE MIL TROIS CENS QUATRE VINS ET NEUF , le vendredi XXIIIJe jour de septembre , par Pierre de La Mote et Pierre Caloire , clers de mons.
le chancellier de France et concierge du palays du roy nostre sire à Paris , fu rapporté à mons.
le prevost , lui estant en jugement sur les carreaux , que du commandement de bouche à eulx fait par ledit mons.
le chancellier , il avoient fait admener prisonnier ès prisons dudit Chastellet Guillaume de Bruc , escuïer , afin que par ledit mons.
le prevost lui feust faite raison et justice selon certaines confessions faites par ledit escuïer , devant honorable homme et sage maistre Henry de Marle , advocat en parlement et bailli d' icelle conciergerie.
Desquelles la teneur ensuit.
L' AN MIL TROIS CENS QUATRE VINS ET NEUF , le samedi XVIIJe jour de septembre , fu admené prisonnier en la conciergerie du palays royal à Paris , Guillaume de Bruc , né de Redon en Bretaigne , si comme il dit , par Bernart de Laigny , sergent d' armes du roy nostre Sire , et par Gervaise du Tartre , sergent à verge du Chastellet de Paris , à la requeste et pourchas de Jaques Reboutin , escuïer , connestable des arbalestriers de la garnison de Saintes en Poitou , lequel Jaques le souspeçonne de lui avoir osté et emblé plusieurs choses et robes en son hostel , à Chambely  le Hauberger , pour ce qu' il a esté trouvé saisi d' un chapperon double , mi-parti de brunette d' un costé , et de l' autre rouge et brunette , que ledit Jaques dit estre sien.
ET , CE JOUR , DIST ET DEPOSA par son serement , ledit Jaques , que vray estoit que le IJe jour du mois de janvier darrenierement passé on lui osta et embla à son hostel , à Chambly , les choses qui s' ensuivent , c' est assavoir : un chapperon double mi-parti de brunette d' un costé , et de l' autre rouge et brunette.
Item , une houppelande de vert d' Engleterre fourrée d' escureux , longue jusques aus piez.
Item , une espée du pris de trois frans.
Item , une houppelande de gris drap de Monstreviller , doublé de pers , et longue jusques aus piez.
Item , une piece de drap.
Item , une piece de drap vermeil contenant trois aulnes et demie ou environ.
Item , un sac de cuir fourré de chaz.
Item , une demie aulne de brunette violette.
Item , unes chausses blanches et semelées.
Item , que environ a huit jours , on lui osta et embla , en sondit hostel , deux chevaux , l' un grison pommelé et l' autre baïart.
Et que environ a trois sepmaines , il trouva ledit prisonnier qui avoit sur sa teste ledit chapperon , et pour ce requist à un sergent que il mist la main à lui.
GERVAISE DU TARTRE , sergent à verge du Chastellet de Paris , demourant en la rue Saint-Martin , dit et depose par son serement , que environ a trois sepmaines , à la denonciacion et requeste dudit Jaques , il print ledit prisonnier qui avoit ledit chapperon sur sa teste ; lequel prisonnier leur requist que il le menassent en la rue Saint-Jaques , et il leur enseigneroit où ; et en passant par devant Saint-Severin , s' en fouy et se bouta en franchise oudit moustier.
BONIFACE DE PRUNACZ dit et depose par son serement qu' il scet bien que ledit Guillaume de Bruc est cellui que  ledit sergent à verge avoit prins , et que il avoit ledit chapperon en franchise à Saint-Severin.
ET LEDIT JOUR FEISMES venir par devant nous , Henry de Marle , bailly de ladite conciergerie , ledit prisonnier , lequel , en la presence de maistre Giles Labat , procureur en parlement ; Bernart de Laigny , sergent d' armes ; Pierre Fredon et autres , nous feismes jurer que il nous diroit verité de ce que nous lui demanderions , lequel nous respondi que si feroit -il.
Auquel nous demandasmes de quel estat il estoit et de quel mestier , lequel nous respondi que il estoit de nul mestier , maiz estoit gentilhomme , et avoit poursuy et poursuïoit les guerres , et avoit esté ou service et en la compaignie de plusieurs gentilshommes.
Et oultre lui demandasmes où il avoit prins ledit chapperon , et pourquoi il s' estoit bouté en franchise à Saint-Severin , lequel prisonnier nous respondi que ce ne scet -il pas , et que oncques n' avoit veu ledit connestable duquel nous lui faisions demonstrance.
Requis s' il avoit esté à Saint-Severin , dit que oïl par plusieurs fois pour oïr messe.
Requis d' un seel d' argent qu' il avoit , où il avoit esté gravé et où il l' avoit prins , dit à Angers.
Requis s' il avoit point de cheval , dit que non.
ITEM , que ledit jour a esté trouvé par Pierre Chevalier que ledit seel a esté gravé à Paris , en rue Neufve Nostre-Dame , par Jehan Bourdon.
Avecques ce , a esté trouvé un cheval que ledit prisonnier avoit en la rue du Temple , aus Maillez , par ledit Gervaise du Tartre.
LESQUELLES CHOSES considerées , la confession et variacion dudit prisonnier , et oy l' oppinion des dessus nommez , nous disons que ledit prisonnier est digne d' estre mis à question pour savoir la verité par sa bouche.
ET LE LUNDI ensuïant , en la presence de Enguerran Vausaillon , maistre Jehan Dubert , Pierre de La Mote , Robin Cochereau et plusieurs autres , feismes venir par devant nous ledit prisonnier , auquel de rechef nous deismes que nous deist verité où il avoit prins ledit chapperon , et qu' il avoit fait des autres choses qu' il avoit prinses avec.
Lequel prisonnier dit qu' il l' avoit acheté , et que oncques ne les avoit prinses ne emblées.
Et pour en savoir la verité , le feismes estandre en ladite question.
Et , après ce , nous dist et requist que pour Dieu merci nous le feissions mettre jus , et que il nous diroit tout , et que nous feissions de lui ce qu' il nous plairoit.
Et lors le feismes delier , mener et asseoir devant le feu ; et là , de sa plene volenté et hors de toute gehine , nous dist et confessa ce qui s' ensuit ; c' est assavoir , que environ le jour de l' an darrenierement passé , il ala en pellerinage à Nostre-Dame de Pontoise , et de là à Chambly , où il fu un jour et une nuit.
Et ainsi qu' il musoit en la ville , il vit ledit Jaques Reboutin emmi la rue , qui lui sembla estre riche homme et de grand estat ; et pour ce , demanda à un homme qui là estoit , qu' il ne congnoist ne ne scet nommer , qui estoit ledit Jacques et où il demouroit , lequel lui respondi que c' estoit un Lombart et homme d' armes , et qui faisoit assez de biens à ceulx de la ville et du pays , et qu' il leur prestoit  de l' argent quant ilz en avoient mestier.
Et , celle nuit , ledit prisonnier advisa l' ostel dudit Jaques , et monta par dessus les murs du jardin dudit hostel , et ala en la granche de leans , qui estoit desclose , où il print une eschelle , laquelle il dreça contre les murs de la chambre dudit Jaques , en laquelle il entra par une fenestre , et là dedans print ledit chapperon mi-parti et les autres choses dessus nommées , excepté la demi aulne de brunette , lesquelles il enfardela ensemble , et les porta et mussa en un boys qui est emprez ladite ville de Chambly , où elles furent trois ou quatre jours.
Et ce pendant , vint à Paris , et puis les retourna querir et les aporta à Paris , chez un freppier qui demeure en la rue Saint-Germain l' Aucerrois , à l' ymage Nostre-Dame , sur quoy il a eu et emprunté du$$  (pdf p.
18 : le mot est placé en alignement) dit$$ segmentationr en "dudit" ; PRE 'de'+ DETcom 'ledit' freppier XXVIIJ s.
par.
, excepté les trois aulnes et demie de drap vermeil , que il fist taindre en brunete et fist faire une houppelande , laquelle il a baillée en garde et lessiée pour demi franc en l' ostel du Cigne , en la grant rue Saint-Jacques.
Requist qui estoit avecques lui à faire ledit larrecin , dit , par le dampnement de son ame , qu' il n' y avoit homme du monde , et que nuls n' en savoit riens , fors lui tout seul.
Item , nous congnut et confessa que , environ a VIIJ ou IX ans , il demoura avecques Guillaume Rabaut , demourant à Renes en Bretaigne , auquel il osta et embla onze frans , que il print en une boiste que ledit Guillaume avoit mussée en son celier.
Item , que environ a sept ans , il print et embla par nuit deux chevaux à la Gassegnie en Bretaigne , qui estoient à deux marchans qui les avoient mis en une estable , et valoient bien XXX fr.
; et avecques , print et emporta leurs espées et leurs brydes ; et desquelx chevaulx il bailla l' un à un sien frere nommé Gieffroy de Bruc.
Et dit , sur ce requis , que sondit frere ne savoit  riens dudit larrecin , fors quant il s' en descouvry à lui.
Item , que environ a cinq ans , il embla un autre cheval en la ville de Mauleon en Bretaigne , qui valoit bien XX fr.
.
Item , dit que environ a VIJ ans , il print par force une jeune femme mariée à un cousturier demourant à Saint-Aubin du Cormier en Bretaigne , à laquelle il ot compaignie charnelment , oultre le gré et volenté de ladite femme.
Item , dit que il a demouré avecques messire jehan de Pierre Buffiere , chevalier , à Chasteauneuf en Auvergne , et que ainsi que il chevauchoit avec sondit maistre , il fu prins par un homme d' armes de la garnison de Ventadour , qui le mena prisonnier audit lieu de Ventadour.
Et convint que il feist serement à son maistre qui l' avoit prins que il se armeroit avecques ceulx de leans contre tout homme.
Et avec lesquelx ledit prisonnier a demouré l' espace d' un an et plus , durant lequel temps il s' est armé et chevauché avecques eulx et en leur compaignie , où l' en a pillié , robé , bouté feux , prins prisonniers et admené audit Ventadour.
Et aussi a esté present à assaillir et prendre le chastel de Moustiers , où il y ot deux hommes dudit chastel qui furent tuez par ceulx de Ventadour , l' un de trait et l' autre à la barriere.
Item , dit que en retournant de Flandres , de l' un des voyages que le roy nostre sire y a darrenierement fait , il print et embla , en une petite ville qu' il ne scet nommer , ne se elle est en Artois ou en Flandres , un mantel à  homme et une cote à femme , lesquelx il porta en Guyenne , où il les a vendus ne scet combien.
Item , dit et confesse que environ a un mois , il ala à Saint-Marcel adviser par où il pourroit entrer en un grand hostel neuf qui est au dessus de la boucherie , du costé de Nostre-Dame des Champs , et , environ minuit , apporta une eschelle qu' il avoit prinse à Nostre-Dame des Champs , en un coulombier , et monta par dessus les murs des vignes et du jardin de leans , et dreça ladite eschelle , et entra par une fenestre en la chambre du clerc de leans , et print en sa bource , qui estoit soubz le chevet de son lit , où il dormoit , ne scet combien d' argent ; et si print ses clefs , et ala à un coffre , lequel il en cuida deffermer et ouvrir , maiz il ne pot , et pour ce remist l' argent en la bourse dudit clerc et les clefs là où il les avoit prinses , afin que on ne s' apperceust que il eust esté homme leans , et s' en retourna sanz autre chose fere , et rapporta ladite eschelle oudit coulombier ; et à un autre jour retourna par nuit oudit hostel , et monta par dessus les murs comme dit a dessus , maiz n' y pot et ne osa riens faire , pour les chens de leans qui l' abayerent trop fort.
Requis qu' il vouloit fere oudit hostel , et s' il avoit intencion de y tuer ne murdrir ame de leans , dit que non , et qu' il n' y vouloit entrer fors pour embler tout ce qu' il eust peu trouver et prendre de bon.
Item , dit que , environ a VIIJ jours , il fut semblablement par nuit à Saint-Germain des Prez , et print une eschelle en une des tuilleries qui sont prez de l' abbaye , et monta par dessus les murs du jardin d' un hostel qui est prez de la porte par où on va de Paris à la boucherie Saint-Germain , ouquel jardin a un grant coulombier , et cuidoit entrer et  monter ès chambres de leans , maiz il n' y pot ne osa monter , pour les chens de leans qui l' abayerent , etc.
, et s' en ala sanz autre chose faire.
Et en oultre , a dit et confessé que il a esté en plusieurs voyages , assemblées et chevauchées de gens d' armes , avecques lesquelx il a pillié et robé , prins chevaulx , jumens , beufs , vaches et autres choses , et d' iceulx a prins argent de ceulx à qui ilz estoient avant que il les leur ait voulu rendre.
LEQUEL GUILLAUME DE BRUC fu attaint en jugement sur les carreaux , le samedi second jour du mois d' ottobre l' an mil CCCIIIJxx et neuf , par devant maistre Jehan Truquam , lieutenant de mons.
le prevost , presens maistre Henry de Marle , advocat en parlement ; maistre Dreue d' Ars , auditeur ; Jehan Soudant , Robert de Pacy , examinateurs ou Chastellet ; maistre Michel Pailler et maistre Jean Ferrebouc.
Lequel , aprez ce qu' il ot juré sur les sains Euvangilles de Dieu qu' il diroit verité de ce qui lui seroit demandé par ledit lieutenant , et que les confessions cy devant escriptes , par lui faites en la conciergerie du Palais , par devant ycellui maistre Henry de Marle , lui eurent esté leues à grant distance et par articles , l' un après l' autre , dist et afferma par son serement que jà soit ce que autreffois il peust bien avoir congneu avoir fait ycelles , et par devant ledit maistre Henry , neantmoins elles ne soient pas vrayes , et ycelles avoit dites par force crainte et paour de gehine , en laquelle ycellui maistre Henry l' avoit mis ou fait mettre.
Et , ce fait , demandé fu ausdiz assistans leurs oppinions , et que l' en avoit à fere et proceder sur les fais dessus diz contre ledit prisonnier.
Tous lesquelx , considerées les confessions et denegacions  faites par ycellui Guillaume de Bruc , delibererent et furent d' oppinion que , pour savoir la vraye verité par sa bouche de ce , ycellui Guillaume feust mis à question , et ad ce fut condempné par ledit lieutenant.
EN ENTERINANT LEQUEL JUGEMENT , ledit Guillaume de Bruc , prisonnier , fu fait despoiller , lié à la question sur le petit tresteau , avant ce que l' en lui eust donné comme pou ou neant d' eaue à boire , requist instanment que d' icelle gehine l' en le voulsist faire mettre hors , et il diroit vraye verité des cas dont accusé avoit esté.
Lequel prisonnier , après ce qu' il eust esté chauffé bien et deuement , fu ramené par devant nous sur lesdiz carreaux , ouquel lieu , en la présence des dessus diz , il recommenda l' ame de soy à Dieu , à la benoite Vierge Marie et à toute la sainte Trinité de Paradis , en eulx requerant que ses meffaiz , torfaiz et peschez lui voulsissent pardonner ; et congnut , rattiffia et approuva les larrecins , efforcement de femme et chevauchées dessus diz , par lui avoir esté faiz ; et yceulx avoir congneu par devant ledit maistre Henry , et encores congnoissoit estre vrais , en diminuant et ostant d' icelle confession l' article qui fait mencion que , en revenant du voyage de Flandres , il deust prendre et embler un mantel à homme et une coste à femme ; car il a prins sur le dampnement de l' ame de lui que oncques en sa vie il ne entra ne fu oudit pays de Flandres , ne n' y print aucuns biens.
Et oultre augmenta , en sadite deposicion et confession , avoir prins et emblé , en la chambre dudit connestable , ladite demie aulne de brunete qu' il avoit exceptez en sa confession non avoir prinse ne emblée.
Et aussi que en la boiste dont sadite confession fait mencion , en laquelle il print onze frans , il  aboit$$ à corriger en "avoit" (éd.
P.
23) bien cent francs , et toutesvoies n' en print -il plus que yceulx onze frans.
Laquelle boiste il print en un coffre en l' ostel , où il le print et rompi la ferrure du coffre ouquel ladite petite boiste estoit.
ITEM , LE LUNDI ensuivant , IIIJe jour dudit mois d' ottobre mil CCCIIIJxx et neuf , en jugement sur les carreaux , par devant maistre Jehan Truquam , lieutenant , presens maistres Guillaume Drouart , lieutenant dudit mons.
le prevost ; Martin Double , advocat du roy ; Dreue d' Ars , auditeur ; Jehan de Bar , Jehan Soudant , Oudart de Fontenoy , examinateurs ; Michel Marchant , Oudart de Montchauvet , Denis de Bausme , advocas oudit Chastellet , et Jehan de La Folie , receveur de Paris ; le dessus dit Guillaume de Bruc , prisonnier , fu fait venir , lequel persevera et continua ès confessions par lui faites cy devant escriptes , lesquelles lui furent leues mot l' un après l' autre.
Et oultre ce , congnut que quant il fu prins par son maistre , qui estoit des gens et serviteur d' un nommé Testenoire , capitaine et chef du fort de Ventadour , il fist serement à sondit maistre de le servir contre tous ceulx qui povoient vivre et mourir ; en la compaignie duquel son maistre , dont il n' est record du nom , et aussi dudit Testenoire et soubz lui , il a par plusieurs fois chevauché , porté  le bacinet , lui armé de jaque et de cote de fer , couru , pillié et rançonné les gens et pays d' environ le fort de Moustiers , estant assez prez dudit lieu de Ventadour , lequel fort de Moustiers estoit en l' obeissance du roy nostre sire au temps que par ycellui Testenoire , sondit maistre et lui qui parle fu prins et mis en la subjeccion dudit Testenoire , à laquelle prinse il ot deux hommes tuez par la maniere que dit a en la confession par lui faite devant le dessus dit maistre Henry de Marle.
Congnut aussi que ou service de sondit maistre et soubz le gouvernement dudit Testenoire , il fu et servi yceulx l' espace de quatre mois ou environ , et en la compaignie de leurs gens et serviteurs couru ou pays d' environ ledit lieu de Ventadour en fourraige ; et dist et congneut , sur ce requis , que pendant le temps d' iceulx IIIJ mois qu' il fu ès chevauchées devant dites et ès diz fourrages faiz par les varlets et serviteurs d' icellui Testenoire , il se feust bien et par plusieurs fois eschappez de la compaignie de ses compaignons.
Maiz il lui estoit advis en sa conscience que , s' il feust partis d' iceulx Testenoire et son maistre sanz prendre congé d' yceulx , et qu' il le quitassent du serement dessus dit à eulx fait , qu' il seroit parjures et auroit menti ; pour sauver laquelle sa foy et serement , il servi sondit maistre et retourna par le temps dessus dit tous  jours oudit fort de Ventadour.
Congnut aussi que pour cause de paroles injurieuses meues par entre sondit maistre et lui , et que ycellui son maistre le vouloit batre , il pria et requit audit Testenoire que le serement à lui fait il lui voulsist remettre , disant que sanz son congé il ne s' en vouloit point partir ; et ne vouloit plus servir son maistre , pour cause des injures qui avoient esté dites par entre eulx.
Lequel Testenoire remist à lui qui parle sondit serement , et partant se parti dudit lieu de Ventadour , et s' en vint veoir son pere et ses amis estans ou pays de Bretaigne , par la fourme et maniere que dessus a deposé.
VEUES LESQUELLES confessions faites par ycellui Guillaume de Bruc , les rattifficacions , approbacions et perseveracions par lui faites en la presence des dessus diz conseillers , la vie et gouvernement d' icellui , et l' estat de sa personne , lesdiz conseillers presens delibererent et furent d' oppinion que ycellui Guillaume de Bruc , pour les causes devant dites , feust traynez , et d' illec menez ès halles , et en l' eschaffaut feust , comme traittres du roy nostre sire et de son royaume , decapitez , et en après ce , le corps et la teste mis et pendus à la justice.
Et ainsi prononçasmes et jugasmes.
ITEM , LE MERCREDI ensuivant , VIe jour dudit mois d' ottobre oudit an IIIJxx et neuf , ycellui Guillaume de Bruc , après que il ot esté traynez et qu' il fu ès halles monté sur l' eschaffaut où l' en cope les testes , en la presence de maistre Jehan Truquam , lieutenant , et de plusieurs des gens du Chastellet , illec assemblez pour veoir la justice , supplia et requist , comme puis huit ans ença il eust et ait esté homme de mauvaise vie et gouvernement , pillié et robé plusieurs bons seigneurs et marchans , et qu' il veoit bien qu' il estoit à la fin de ses jours , que en l' onneur de Dieu , de la Vierge Marie , et de toute la  benoite et sainte Trinité de Paradis , l' on voulsist oïr , escouter et escripre les pechez , larrecins et mauvaistiez par lui faites et commises puis le temps dessus dit.
Auquel , par ledit maistre Jehan , fu dit et accordé que volentiers il et les assistans illec les orroyent , et ycelles feroit escripre le mieulx qu' il pourroit par le clerc juré de mons.
le prevost.
LEQUEL GUILLAUME , disant lui estre remenbrant des extorcions , mauvaistiez et larrecins par lui commises , congnut publiquement que , au partir qu' il fist de la ville de Ventadour , il trova un bon homme de plat pays , en la bourse duquel il print deux francs qui estoient en ycelle.
Item , lui estant en la ville de Perac en Lymosin , de nuit , il entra en un hostel , ouquel il print et embla une robe , un blanchet et une cote , avecques VIIJ s.
qui estoient en la bourse de l' omme en quel hostel il print les choses dessus dites.
Item , en la ville de Charros en Berry , en un hostel où il estoit logez , en la bourse de son hoste , lui estant couché , IIIJ fr.
en or ; et en la bourse d' un autre homme qui estoit logez oudit hostel , IIIJ blans.
Item , il monta à une eschelle , de nuit , ou fort de Charros , lequel il avoit advisé par plusieurs fois par dessus les murs , ouquel il rompi les coffres estans à la dame dudit lieu , esquelx coffres il print et embla plusieurs joyaulx et anneaulx qui estoient à icelle dame , n' est record quelx joyaulx , pour ce qu' il y a bien VJ ans qu' il fist ycellui larrecin ; et lesquelx joyaulx il bailla , dès lors qu' il les eust prins , en garde à un homme nommé Berthier Guichart , demourant au Blanc en Berry , lequel les a encores.
Item , en la ville de Ron en Poitou , en une hostellerie en laquelle il se bouta de nuit , en la bourse d' un homme qui estoit logé leans et qui dormoit , VIIJ ou IX fr.
en or.
Item , en la ville de Couloigne la Royal , plusieurs et grant quantité de draps de sanguine et de brunette , jusques au nombre de XXJ aulnes , en deux pieces , dont il y en avoit XVJ aulnes en sanguine , lesquelles il bailla en garde audit Berthier.
En laquelle ville semblablement il print de nuit lesdiz draps , et aussi V ou VJ frans en or , qui estoient ou coffre d' un homme d' icelle ville , lequel il rompi ; et entra en l' ostel d' icellui par les fenestres de son hostel ; et avecques ce , print de nuit en ycelle ville de Couloigne , en l' ostel Jehan Beuf , VIJ ou VIIJ aulnes de drap ne scet de quelle couleur , et lequel il emporta , et depuis le vendi ne scet en quel lieu , combien ne à quelz personnes.
Item , confessa que , en la ville de Mauleton , il print et embla , à un homme logé à un hostel de ladite ville , un franc qui estoit en la bourse dudit homme , et aussi son cheval , de poil gris , qui estoit en l' estable dudit hostel , lequel cheval valoit bien XX fr.
, si comme il dit.
Item , à Martigny Briant en Anjou , il despendi sur son hoste où il estoit logé IIIJ fr.
, pour ce qu' il estoit malade ; et quant il fu guery , il se parti dudit hostel sanz rien païer.
Item , à Clichon , il print et embla , au mareschal de ladite ville , un franc qui estoit en sa bourse , et aussi une robe de camelin qui estoit chez ledit mareschal.
Item , au seigneur de Montfaucon , il print et embla trois tasses d' argent ; maiz depuis il les remist au lieu où il les avoit prinses ; et neantmoins il y print et embla trois blans.
Item , à Bour-neuf-en-Rays en Bretagne , il print et embla , en la bourse d' un bon homme qui dormoit , trois frans en or et autre menue monnoye.
Item , à Nannis$$ éd.
Note "probalbemnt 'Anis" (p.
27) , à deux lieues de la Rochelle , il print et embla , en la bourse de la femme de l' oste où estoit  logé , six frans en or et autre monnoye ; et la nuit que ce fut fait , il print aussi et embla , en la bourse d' une bonne femme de ladite ville qui dormoit , XIJ sous.
Item , en venant à Orleans , il print et embla à la Ferté Nebaut , en la bourse d' un bon homme , un franc d' or.
Item , à Thory en Beausse , il print et embla VIJ pieces et deux frans en autre monnoye.
Item , à Estampes , XXIIIJ s.
en la bourse d' un homme qui estoit logé en une hostellerie de ladite ville.
Item , à Chastres soubz Montlehery , trois barrettes et un franc en menue monnoye à marchans qui dormoient.
Item , à Pevriers , à un bon homme et à une bonne fame , IIIJ fr.
, deux en or et deux en menue monnoye.
Item , à MarcillyMarcigny les Nonnains , V ou VJ livres d' espicerie , unes mouffles fourrées de drap , et un mantel doublé de pers et de mourée.
Item , en Advignon , V ou VJ blans en une hostellerie.
Item , à deux lieues d' Avignon , il rompi bouticles à poisson , esquelles bouticles il print certaine quantité de poisson.
Item , à Tournon sur le Rosne , il print et embla , en un hostel de ladite ville , IX tasses d' argent et XXX ou XL fr.
, pelles , joyaulx et autres biens , qui estoient en un coffre qu' il print et emporta ; et que lesdites tasses il mist en un buisson , où il ne fu que jusques deux ans après , qu' il ne les y trouva pas ; et lesdites pelles et joyaulx il mist en une vielle maison de ladite ville , où il retourna depuis , maiz pas ne les trouva , et furent ainsi perdues.
Item , à Hedé en Bretaigne , il print et embla deux tasses d' argent , et environ VJ fr.
.
Item , à deux lieues par deça Maizieres sur Meuse , il print et embla sur le prevost dudit lieu , en retournant d' Almaigne , son chapperon , deux paire de chausses , uns  solers , sa dague , une espée , un pennart , et V ou VJ blans qui estoient en sa bourse.
Item , assez prez d' illec , VIIJ s.
qui estoient en la bourse d' un bon homme , et uns solers qu' il avoit.
Item , à l' abbé de Tournon , il print et embla en sa chambre , en unes bouges , XXVJ fr.
, deux pierres de saffirs et licorne , et estoient bien gros , et aussi un seel d' argent ; l' un desquelx saffirs il vendit IIIJ s.
à Saint-Quentin , et l' autre fu perdu.
Item , il tint le parti du duc de Bretaigne , et fu à prendre soubz le viconte de La Belliere La Rochediré , qui tenoit le parti du Roy.
Item , dist que lui estant avecques Testenoire , il a couru avecques autres par plusieurs fois.
Item , à Ailly en Picardie , il print et embla deux tasses et deux gobelez d' argent , qu' il a vendus sur le pont , et deux çaintures d' argent qu' il embla aussi , dont l' une est sur son hoste du Signe , en la rue Saint-Jaques , demi an a ou environ , et est seellée si comme il dit ; et aussi print en ladite ville X ou XIJ fr.
.
Item , depuis Noël darrenierement passé , il print et embla , chez un foulon demourant à Pontoise , un drap de sanguine , et le porta en un boys où il lessa ; et depuis il retourna oudit boys querir ledit drap , maiz pas ne le trouva.
Item , en karesme darrenierement passé , il print et embla à Sercelles robes à femme , c' est assavoir : une houppelande de marbré , qui est à la Serpe , en la rue Saint-Jaques ; un chapperon gris doublé de sanguine , du drap dont il fist faire des chausses , et demie aulne de vert , et un fardellet lié où il y a plusieurs choses.
Item , il print et embla à un bon homme d' Escouen  deux ou trois frans qui estoient sur ledit homme , et cuida desrober la dame de Montmorency.
Item , à Maigny , il print et embla en bourses de marchans VJ ou VIJ fr.
, avecques une espée.
Item , sur un prieur de Beauvoisins , il print et embla un mantel sangle , un seel d' argent et VIIJ s.
, et aussi un drap de couleur sanguine , qu' il vendi XXVIIJ s.
.
Item , sur le closier de l' abbé de Corbie , il print et embla deux ou trois frans , VIJ cueillers d' argent , et des cuevrechefs et boursettes d' argent , laquelle boursette est à la Serpe , et lesdiz cuevrechefs au Signe , en la rue Saint-Jaques.
Item , en un autre hostel à Corbie , il print et embla un manteau sur un bon homme.
Item , à Choisy , à l' enseigne de l' Espée , il print et embla trois saintures de fer , dont il en y a une dorée , desquelles il donna une à son hoste de Laon , et l' autre il donna aussi , et la tierce le prevost de Laon a devers lui.
Item , à l' Ille Bouchart en Poitou , il print et embla en l' hostel d' un homme environ XX fr.
.
Item , confessa que en alant aux noces mons.
de Berry , et lui estant à Montbason , il print et embla en la male du sire de Partenay , une houppelande vert , une cueiller d' argent et certaine quantité de fretin d' argent ; laquelle houppelande il bailla en garde à l' oste de l' Escu de France , où il estoit logé , et ledit fretin il vendi ne scet à qui ne combien.
Item , à Conflans Sainte-Honorine , il print et embla une cueiller d' argent et une barrette qui estoit au prieur dudit lieu , et que ycelle barrette est au Signe , en la rue Saint-Jaques , et ladite cueiller aus Maillez , ou carrefour du Temple.
Item , à Corbueil , une çainture d' argent à usage de homme , et ycelle baillée en gaige à une juisve non mariée.
Item , à Senliz , il mal print et embla unes heures , et  que ycelles sont chez un sergent demourant par-deçà$$ segmentation : par PRE par + deça PRE deça le marché , ouquel hostel il loge en gaige de cinq sols.
Item , confessa que la licorne prinse sur l' abé de Tournon dessus nommé , et l' espée prinse à Corbueil , estoient et sont sur l' oste du Plat d' Estain , en la rue Saint Jaques.
Item , confessa avoir prins et emblé , environ Pontoise , ne scet en quel lieu , unes bouteilles et un manteau , qui sont aus Maillez devant diz.
Item , congneut aussi que l' année passée , environ le temps que le roy se ordenoit pour aler en Almaigne , il estant ès fauxbours de la ville de Vernon , print et embla illec de nuit , en un fardeau de draps , deux demi draps de sanguine , et lesquelx , quant il s' en ala oudit voyage , il lessa en garde à Jehan Le Breton , son hoste , demourant à Laon.
Item , et dudit lieu de Vernon , ala en la ville d' Estrepigny , en laquelle de nuit il print et embla , en un hostel d' icelle ville , quatre gobelez , quatre tasses d' argent , la houppellande qu' il a vestue , doublé de deux draps de marbré , et une autre houppelande fourrée de cuisettes , laquelle est à Laon sur sondit hoste Jehan le Breton ; et lesquelles choses prinses à Estrepigny il porta à Laon , et bailla en garde à sondit hoste ; et lui a l' en depuis ce dit que le prevost de Laon avoit deux desdiz gobelez et deux desdites tasses d' argent.
Lesquelles choses par lui prinses à Estrepigny il muça en un certain boys estant assez prez de l' ostel messire Phelippe de Carleville , chevalier , jusques ad ce que il ot fait ce qu' il avoit empensé de fere , et dont il parlera plus à plain cy après.
Item , confessa que d' illec il se transporta en l' ostel d' icellui messire Phelippe , ouquel la dame et plusieurs autres damoiselles estoient , qui moult fort entendoient à faire aouster et mettre leurs biens ens.
Ouquel il frequanta continuelment par trois jours à la fois , en estat d' escuïer , et l' autre fois en estat de laboureur ; et advisa la maniere comment l' en  fermoit et ouvroit l' uys de la chambre d' icelle dame , ouquel avoit un grant huys et un petit guichet qui fermoit à ressort , et lequel grant huys tenoit à une barre de boys que l' en reculoit dedens le mur quant l' en le vouloit ouvrir.
Et , pour ce , de nuit et oudit temps , il monta par une eschelle qu' il ala querre assez prez de l' ostel dudit chevalier , par dessus les murs de la cour d' icellui hostel vint aus fenestres de la sale dudit hostel , lesquelles il trouva ouvertes , et par ycelles entra en ladite sale , vint à l' uys petit de la chambre d' icelle dame , qu' il trouva fermé , et aussi le grant huys ; la barre duquel huys il recula à la pointe de sa dague , entra en ycelle chambre , ala au lit de la dame , et à sa petite cote print les clefs qui pendoyent à un petit sermillet$$ à corriger en "fermillet" (éd.
p.
32) ; de l' une desquelles clefs , pour ce qu' il en y avoit plusieurs , et à très grant pene il ouvry un grant coffre , ouquel il fouilla tant qu' il trouva un petit coffret , lequel il print et emporta , avecques deux tasses d' argent qu' il trouva sur ycellui grant coffre , en un estuy de cuir ; lequel coffre il recloy sanz fermer , et à ycellui lessa pendre lesdites clefs ; et ledit estuy de cuir lessa en la sale dudit hostel , duquel il s' en yssi par la maniere qu' il y estoit venu.
Ouquel petit coffre , le lendemain matin , il rompy et despeça ou boys et en la place où il avoit lessiez les diz gobelez et tasses d' argent par lui mussées , prinses et emblées en ladite ville d' Estrepigny , et trouva en ycellui environ XXV fr.
en or , un annel d' or à un levrier blanc , unes paternostres d' argent à freses de pelles , un chapeau et une coiffe d' or , une paternostres d' or , VIIJ cueillers d' argent , deux paire de heures , une çainture à perles , un plat d' argent , un chandelier d' argent rompu , avec plusieurs autres joyaulx , çaintures , fermeillez , et autre menu fretin d' argent dont il n' est recort.
Toutes lesquelles choses par lui prinses  sur ycellui messire Phelippe il lessa et bailla en garde à sondit hoste à Laon , sauf ledit annel à levrier blanc , qui est sur un juif demourant à Paris , en la rue des Juifs , auprez d' un puys , duquel juif il ne scet le nom ; et les paternostres d' argent , qu' il mist aussi à Paris en gaige sur un autre Juif duquel il ne scet le nom ; et lesdites deux tasses d' argent , qu' il presta à maistres Guillaume et Olivier , desquelx il ne scet les surnoms , tenans les escolles de grantmaire à Laon , pour ce qu' ils sont de sa congnoissance et du pays dont il est nez.
Et jura et afferma par serement , et sur sa part qu' il entendoit à avoir en Paradis , que il fu seul à fere ycelle larrecin faite sur ledit messire Phelippe , et que oncques homme ne femme n' en sceut aucune chose ne n' eust aucun prouffit , sinon lui tant seulement.
Item , dist que desdiz deux demi draps de sanguine prins à Vernon , il vendi ausdiz maistres d' escolle huit aulnes à la mesure de Laon , l' aulne au pris de XVIIJ s.
, dont il reçupt XXIIIJ s.
, et le residu il bailla et lessa en garde à Laon , à sondit hoste.
Et dit , sur ce requis , que sondit hoste ne scet aucunement se lesdiz biens par lui baillez en garde sont emblez ou non , pour ce qu' il ne lui en demanda oncques riens , et aussi qu' il ne lui en dist riens.
Item , congnut que en alant oudit voyage d' Almaigne , en passant parmi la ville de Choisy , prez de Compiegne , il se loga en ladite ville , à l' enseigne de l' Espée , ouquel hostel de nuit il entra en la chambre du seigneur et de la dame de leans , et illec , en un coffre dont il rompi la serrure , il print un petit drappel noué ensemble , ouquel avoit environ LXXVJ pieces d' or et cinq agneaulx d' or , dont à l' un est un saffir , lequel il a mis en gaige à Paris , sur son hostesse des Maillez , ou carrefour du Temple ; un à un ruby , sur sondit hoste , à Laon ; un à aymant , sur Marot , Juif , demourant à Noyon , et lequel ycellui Marot bailla en gaiges à l' oste du Dragon , demourant en ladite ville de Noyon , pour la somme de XX s.
qu' il devoit  audit hoste pour despence par lui faite en son hostel ; un autre à messire Robert de Guite , capitaine de Saint-Malo ; et un autre ruby il lessa en gaiges ou pays de Liege , à un Lombart dont il ne scet le nom.
Dist oultre , et congnut , et print sur l' arme de lui , et la mort qu' il attendoit à avoir et souffrir presentement , que à toutes les larrecins cy-dessus$$  segmentation :  cy ADVgen 'ci1' + desus ADVgen 'dessus' desclairées et devisées , il a ycelles faites toutes , ou la plus grant partie d' icelles , de nuit , lui seul , sanz avoir acompaigné aucuns compaignons , leur dit ou denoncié , ne aussi que nul ait eu part ne prouffit esdites larrecins , sur ce juré , requis et diligenment examiné.
ET , CE FAIT , ycellui Guillaume fu decapité , et , en après ce , mené à la justice , et illec , le corps et la teste pendus.
AL.
CACHEMARéE.
CY APRèS s' ensuivent les biens qui ont esté trouvez en la ville de Paris , dont mencion est faite plus à plain  ès confessions dudit Guillaume de Bruc , par honorable homme et sage maistre Jehan Truquam , lieutenant de mons.
le prevost , appellé avecques lui Jehan Selvet , sergent à verge ou Chastellet de Paris , et moy , Aleaume Cachemarée , clerc criminel de la prevosté de Paris , le dessus dit mercredi VJe jour d' ottobre mil CCCIIIJxx et neuf.
Primo , en la grant rue Saint-Jaques , en l' ostel Jehan Le Grant , à l' enseigne du Plat d' Estain , ycellui Jehan fu juré et examiné de dire verité sur ce que l' en lui demanderoit ; lequel , sur ce requis , congnut avoir , des biens dudit feu Guillaume , une vielle espée et unes besaces liées ensemble , ne scet qu' il avoit en ycelle , et riens autre chose.
Item , en ladite rue Saint-Jaques , en l' ostel Jehan de Sur l' Estanc , à l' enseigne du Cigne , ycellui Jaques congneut  avoir , des biens dudit feu Guillaume , un sachet de cuir seellé , ouquel fut trouvé , par les dessus diz , une sainture à usage de femme , assise sur un tissu asuré , et au lonc une grene de vermeil garnie et ferrée d' argent , boucle et mordant , avecques boillons et barreaux d' argent.
Item , un autre tissu de soye asuré , dont la ferrure avoit esté ostée , avecques deux cuevrechefs de lin assez viels et usez.
Item , en ycelle rue de S.
Jaques , à l' enseigne de la Serpe , Jehan Menart , hoste dudit hostel , congneut avoir , des biens dudit feu Guillaume , une houppelande de marbré et un chapperon gris doublé de sanguine.
Item , plusieurs pieces de drap marbré et vert , liez ensemble en un cuevrechef , taillez à fere robes.
Item , aus Maillez , ou carrefour du Temple , en l' ostel Jehannin Daufin , ledit Jehannin congnut avoir , des biens dudit feu Guillaume , une bouteille de spartille de cuir , un gros anneau à saffir et une verge , avecques un cheval bay , qui a esté vendu au prouffit du roy la somme de ...
, à Jehan , marchant poulailler.
Item , se transporterent les dessus diz en la rue de la Juirrie , à Paris , en laquelle , après que plusieurs juifs et juifves estans et demourans en ycelle , auprez du puys , orent esté examinez s' il avoient aucuns des biens enseignez par ledit feu Guillaume , dirent et affermerent par leurs loys qu' il n' avoient aucuns d' iceulx biens.
Commissaire sur ses biens , maistre Jean Truquam , lieutenant , etc.
.
GERVAISE CAUSSOIS.
L'AN DE GRACE MIL CCCIIIIxx ET NEUF, le mercredi   XXe jour d'ottobre, en jugement sur les carreaux,   par devant maistre Jehan Truquam, lieutenant de mons.
le prevost; presens maistre Beraut Bresson, esleu à Paris   sur le fait des aydes; Dreue d'Ars, auditeur; Martin   Double, advocat du roy ou Chastellet; Andry Le Preux,   procureur du roy illec; Nicolas Bertin, Jehan Soudant,   Arnoul de Villers, examinateurs oudit Chastellet, et   Jehan Le Conte, cirurgien juré du roy nostredit sire oudit   Chastellet; furent faiz venis et attains Jehannin Levesque,   Jehan Le Prestre et Gervaise Caussois, prisonniers   detenus oudit Chastellet, c'est assavoir: lesdiz   Jehannin Levesque et Gervaise, àla requeste dudit Jehan   Le Prestre, disant ycellui Prestre que il a recongneu ès   mains dudit Levesque certaine ferraille, comme boucles,   virolles, cheines et autres menues ferrailles de fer, lesquelx,   puis XV jours ençà, lui avoient esté ostées des aulmaires   où il a acoustumé à mettre en garde ses ferrailles, en l'eglise   de Saint-Lyeffroy, à Paris; et pour ce, requeroit que   par mons.
le prevost elles lui feussent baillées et delivrées   comme ses biens, et à lui appartenans.
Lequel Jehannin   Levesque dist que verité estoit que par lui avoient ycelles   ferrailles que maintenoit ledit Prestre siennes, esté achetées   et à lui vendues par le dessus dit Gervaise Caussois; et   pour ce, requeroit que par mons.
le prevost feust sceu par   la bouche dudit Gervaise la verité de ce, et yceulx Jehan   Le Prestre et Jehan Levesque estre mis hors de prison.
Et, ce fait, fu fait jurer ledit Gervaise, sur les sains   Euvangilles de Dieu, que de ce, et d'autres choses qui lui   seroient demandées, il diroit verité; lequel dist et afferma   par serement, et en sa conscience congnut qu'il estoit nez   de la ville du Mans, et d'icelle ville s'estoit partis trois ans   ou environ, et estoit venus demourer en la ville de Paris,   en laquelle, et aussi en la ville de Saint-Denis en France,   il avoit par lonc temps, et à plusieurs et diverses fois, ouvré   avec plusieurs mareschaux, duquel mestier il est; et   aussi ès armées et chevauchées qui ont esté faites par le roy   ou pays de Flandres, a alé ouvrer de son mestier de mareschal,   sanz ce que esdiz voyages il feist aucun mal.
Di   aussi, sur ce requis, que environ la Saint-Jehan darrenierement   passée, il fut prins et emprisonné ou Chastellet de   Paris, pour cause d'une bride par lui vendue à un selier   de la rue Saint-Denis, nommé Papin, la somme de IIJ s.,   pour laquelle cause il fu emprisonné oudit Chastellet, et   delivré par les graces de la royne par lui faites à Paris, à   cause de son joyeux advenement; depuis lequel temps   il a tousjours demouré et ouvré dudit mestier de mareschal   en la ville de Saint-Denis en France.
De laquelle   ville il se parti mercredi darrenierement passé, et vint à   Paris au giste; et le lendemain, qui fu jeudi XIIIJe jour   dudit mois d'ottobre, ainsi comme il estoit en l'eglise de   Saint-Lieffroy, environ heure de vespres, vit et apperçut   une petite chambre estant en ycelle eglise ouverte, en   laquelle il trouva un marteau de fer à deux pointes, lequel   est un marteau à maçon, et ycellui print et emporta;   et, en passant par devant l'ostel du Cigne, en la   rue des Recommandarresses, vendi ycellui marteau deux   sols par.
à un homme, ne scet son nom, maiz il est   bien record que c'est cellui dessus dit nommé Jehannin   qui lui fut monstré.
Dist aussi que lundi darrenierement   passé, environ heure de vespres, il print en   ycelle eglise de Saint-Lyeffroy, et ou lieu et en la place   où prins avoit ycellui martel, les boucles, chaines et   autres menues ferrailles dessus dites, lesquelles lui furent   monstrées, et ycelles advoua avoir prinses et les avoir   vendues, audit Jehannin Levesque, la somme de IIJ s.
par.
.
VEUE LAQUELLE confession dudit Gervaise Caussois, et   adveu d'icelles ferrailles et marteau, par l'advis et deliberacion   des dessus diz assistens, meismes yceulx Jehannin   Levesque et Jehan Le Prestre hors de prison; et oultre,   veu l'estat dudit Gervaise Caussois, et les perseveracions   et continuacions, avecques le sacrilege par lui fait et reiteré   par plusieurs fois en ladite eglise de Saint-Lyeffroy,   les dessus diz conseillers delibererent et furent d'oppinion   que, pour savoir plus à plain de la vie et gouvernement   dudit prisonnier, attendu qu'il est scabieux, qu'il feust   mis à question.
Lequel le fu sur le petit tresteau, et illec   congnut que, un an a ou environ, autrement n'est record   du jour, lui estant en l'ostel du Sejour mons.
de Berry,   print, en l'un des lis des varlez qui gardent les chevaux   et Sejour dudit mons.
de Berry, une paire de draps de   lit, lesquelx il vendi ès halles de Paris, à un marchant,   ne scet qui il est, desquelx draps il reçupt VIIJ s.
p.
.
Et,   ce fait, fu mis hors d'icelle question, et mené chauffer au   feu en la cuisine du Chastellet, ouquel lieu il persevera   et continua ès confessions cy dessus dites et escriptes, et   ycelles afferma estre vrayes, et par lui avoir esté faites   par la maniere que dit est.
ITEM, LE JEUDI ensuivant, XXJe jour dudit mois d'ottobre   mil CCCIIIJxx et neuf, en jugement sur les carreaux,   par devant le dessus dit maistre Jehan Truquam, lieutenant;   presens maistre Beraut Bresson, esleu; Dreue d'Ars,   auditeur, et Arnoul de Villers, examinateurs, etc., fu de   rechef fait venir le dessus dit Gervaise Caussois, lequel,   après ce qu'il ot juré et affermé, en sa conscience et sur   les saintes Euvangilles de Dieu, que il diroit verité de   tous les larrecins et mauvestiez que faites avoit, et que   il ne voult autre chose congnoistre que dit a dessus, par   l'advis et oppinion desdiz conseillers, ledit prisonnier   fut fait despoiller, lié et attaché à la question, pour le   gehiner de rechef; et requist que, en l'onneur de son   createur, nostre seigneur Jhesu-Crist, l'en le desliast et   mist hors d'icelle question, et il diroit verité des autres   larrecins que commis avoit.
Lequel prisonnier fu mis hors d'icelle question et admené   en jugement, comme dit est; et illec congnut et   confessa de sa pure et franche volenté, sanz aucune contrainte,   que, un an a ou environ, lui estant en la ville   d'Arras, il print de jour, en un hostel, un mantel de drap   violet, court et sangle, et ycellui vendi en ladite ville   XV..
Item, en s'en venant de ladite ville d'Arras, et   passant parmi la ville de Bapalmes, entra en un hostel   qu'il trouva ouvert, ouquel il print deux paire de draps   de lit qui estoient sur une fourme, et yceulx vendi en la   dite ville neuf sols.
Item, trois ans a, il print en la ville   de Saint-Germain en Laye, à une haye, une nape contenant   trois aulnes, et ycelle vendi, en la ville de Louveciennes,   V s.
.
Item, en la ville d'Argentueil, demi an a ou   environ, un drap de lit estant à une haye, lequel il vendi   à Paris, ès halles, IX s.
.
Item, en la ville de Hauberviller,   trois quars d' an a ou environ, une nape qui estoit en un   hostel qu'il trouva ouvert, mise sur une queue wyde, laquelle   il vendi, à Saint-Denis, cinq blans.
Item, en la   ville de Franconville, en un hostel, sur un banc, une   sainture et une bourse à femme, en laquelle avoit   XVIJ blans, lesquelx, et aussi ladite sainture et bourse, il   rendi, pour ce qu'il fu poursuivi par les gens d'icelle   ville.
Item, en la ville de Vittry, un pou avant vendenges   darrenierement passées, un drap de lit qui estoit à une   haye, et ycellui vendi en ladite ville IIJ s.
.
Item, deux   ans a ou environ, en la ville de Bourgeel, une couverture   de layne royée, laquelle estoit sur un banc en un hostel   d'icelle ville, qu'il trouva ouvert, et ycelle vendi, ou   jour qu'il la print, en la ville de la Villete Saint-Ladre,   la somme de XIX s.
.
Item, demi an a ou environ, en la   ville de Puteaux, un manteau de violet sangle et court   qui pendoit à une fenestre, lequel il vendi en la ville de   Saint-Cloud.
Item, deux ans et demi a ou environ, en la   ville du Bourc la Royne, en l'ostel de la Souche, un   chapperon double à usage de homme, lequel estoit sur   une petite fourme, et ycellui chapperon vendi, à un   freppier ès halles, la somme de V s.
.
Item, demi an a ou   environ, en la ville Monstereul soubz le boys, en une   court, deux escuelles d'estain, lesquelles il vendi IIJ s.
IIIJ d., à un compaignon dont il ne scet le nom.
Et,   ce fait, fut remis en la prison de laquelle il avoit esté   attaint.
ITEM, le vendredi ensuivant, XXIJe jour dudit mois   d'ottobre mil CCCIIIJxx et neuf, par devant maistre Jehan   Truquam, lieutenant; presens maistre Dreue d'Ars, auditeur;   Martin Double, Denis de Baume, Elyes Le Jengouleur,   Estienne Regnart, advocas ou Chastellet; Arnoul   de Villers, Jehan de Bar, examinateurs oudit Chastellet;   fu veu, leu et visité le procès dessus dit; par l'oppinion   desquelx, et après ce que ledit prisonnier ot perseveré   et continué ès confessions cy dessus escriptes par lui faites,   il fu deliberé que ledit Gervaise, pour les causes et confessions   par lui faites, cy dessus escriptes, feust comme   larron executez à mort, c'est assavoir pendu.
Oyes lesquelles  oppinions et veu ledit procès, ycellui prisonnier   fu ad ce condempné par ledit mons.
le prevost.
LEQUEL GERVAISE Caussois fu mené à la justice le samedi   XXIIJe jour dudit mois d'ottobre et an dessus dit, à   laquelle, en la presence de Aleaume Cachemarée, clerc   de ladite prevosté, commis dudit mons.
le prevost à faire   fere ledit jugement; François Dargies, Germain de Saint-Martin,   et d'autres plusieurs sergents àcheval et à verge   du Chastellet, continua et persevera ès confessions cy   dessus escriptes par lui faites; et, oultre ce, congnut que,   environ Pasques darrenierement passées, lui estant emprès   Greve, entra de jour en un hostel qu'il trouva ouvert, et   en ycellui print un peliçon de connins qui estoit sur un   banc, lequel il vendi IJ fr.
à un freppier demourant ès   halles.
Item, en la Cité de Paris, auprez de l'ostel de   l'Escrevisse, prez d'un barbier, environ la Saint-Leu et   Saint-Gile darrenierement passé, ot un an, il print un   manteau de violet qui estoit oudit hostel, en la cuisine,   lequel il vendi XXIIIJ s., ne scet à qui.
Item, au Palays,   en l'ostel Jehan d'Orléans, un an a ou environ, une   chaudiere qui estoit emmy la court de son hostel, laquelle   il vendi à un compaignon de Vanves XXIIJ s.
.
Item, dist,   sur ce requis, que ausdites larrecins fere il n'ot oncques   compaignon aucun, ne aussi ne fu compaignon à aucun,   où larrecins aucunes feussent faites, autres que celles dessus   dites par lui confessées, ne ne cognoist compaignon   aucun qui soit larron, parce que lesdites larrecins il a   faites tout seul et de jour.
Et, ce fait, fu ledit jugement   prononcié contre ycellui Gervaise executé.
Et n'avoit nuls biens.
AL.
CACHEMARéE.
KATHERINE, FEMME HENRYET DU ROQUIER.
L'AN DE GRACE MIL TROIS CENS quatre vins et neuf,   le vendredi VIIJe jour d'ottobre, en jugement sur les   carreaux, par devant maistre Jehan Truquam, lieutenant;   presens maistre Dreue d'Ars, auditeur du Chastellet;   Jehan de Bar et Jehan Soudant, examinateurs oudit   Chastellet, fu attainte et fait venir Katherine, femme   Henryet du Roquier, prisonniere oudit Chastellet, pour   ce que l'en dit que elle est maquerelle publique et commune,   et aussi que, puis naguere, elle a vendu, baillé et   livré une jeune fille nommée Margot, seur dudit son   mary, laquelle estoit aprentisse en son hostel, à un chevalier,   lequel a eu son pucelage.
Laquelle Katherine, sur   ce jurée et examinée, par serement, dist et afferma en sa   conscience que elle congnoissoit bien ladite Margot sa   seur, et que, puis demi an ença, elle lui a esté baillée par   ses pere et mere, afin de la aprendre le mestier et euvre   de broderie.
Laquelle fille elle a depuis lors, et jusques   ad present, gardée bien et deuement, ainsi comme raison   est; et que alors qu'elle lui fu baillée, elle tenoit et encores   tient en sa conscience que elle est bonne fille et   pucelle, dont elle se rapporte ou dit d'icelle Margot,   jurée et examinée premierement et en sa presence.
Dit   aussi qu'elle est povre femme seulle, desnuée de sondit   mary, laquelle l'espousa en la ville d'Avignon, IIIJ ans a   passé et plus, non sachant les usages de la ville de Paris;   consideré que elle est du pays d'Arragon, et que quant   sondit mary l'amena en ce pays, il lui dist qu'il la meneroit   demourer en la ville de Compiegne, en l'ostel de   son pere; lequel, quant il lui eust menez, et esté illec   par aucun temps, il ramena demourer à Paris, un an a ou   environ, en la rue des Estuves; et ycelle, environ Pasques   darrenierement passées, a lessiée toute seule, et s'en est alez   demourer et servir le conte de Bouloigne, son maistre,   duquel il est queux.
MARGOT DU ROQUIER, aagée de XVIIJ ans ou environ,   et demourant en l'ostel de ladite Katherine, femme du   dit Henryet du Roquier, son frere, née de la ville de   Compiegne, jurée et examinée par serement de dire verité   sur le cas touchant l'emprisonnement d'icelle Katherine,   dist et afferma par serement, et en la presence d'icelle   Katherine, que, environ Pasques darrenierement passées,   son pere l'amena en la ville de Paris veoir ladite Katherine   sa seur; laquelle, quant il eurent veu, sondit pere   requist à ycelle Katherine que elle voulsist prendre en   garde et gouvernement elle qui parle; laquelle il lui   bailla, et promit ycelle garder bien et deuement, et la   aprendre son mestier de broderie.
Depuis lequel temps,   en un jour que l'en mengoit char, autrement n'est recorde   du jour ne du temps, ladite Katherine lui dist que messire   Jehan Braque, chevalier, lui avoit mandé que elle   alast parler à lui pour une chambre que il lui vouloit   louer pour sa demeure; et pour ce, en la compaignie de   sa seur, elle ala en l'ostel dudit chevalier; et quant ilz   furent montez en une chambre en l'ostel dudit chevalier,   il et ladite Katherine parlerent ensemble longuement;   et, ce fait, ycellui chevalier appella elle qui parle à   part, lui requist que elle voulsist estre s'amie; et elle   lui respondi que non seroit, et que elle n'avoit que fere   à lui, disant: « Sire, pour Dieu, lessiez-moy aler! » Lors sadite   seur dist à elle qui parle que elle feist ce que ledit   chevalier vouldroit.
Et faignoit lors ycelle Katherine   que elle plourast, et ycellui chevalier lui promist donner,   pour l'avancement de son mariage, XXX fr.
.
Lequel chevalier,   assez tost après ce, se parti d'icelle chambre, et en   ycelle lessa elle qui parle et Katherine avecques un sien   maistre d'ostel, dont elle ne scet le nom, auquel ycellui   chevalier commanda qu'il feist souper ycelles femmes en   sa chambre.
Lequel maistre d'ostel fist mettre la table,   leur aporta à boire et à menger; maiz elle deposant ne   voult oncques menger, pour le courroux que elle avoit   de ce qu'il convenoit que elle feist la volenté dudit chevalier,   jà soit ce que, tant par ladite Katherine comme   par ycellui chambellan, elle fu par plusieurs fois requise   que elle voulsist boire et menger.
Dit aussi que, assez tost   après souper, ycellui chevalier retourna en ladite chambre,   commanda à sondit chambellan qu'il feist coucher   Katherine en la chambre qui estoit prez de la sienne, et   partant les mist hors de sadite chambre; et commanda   à elle qui parle que elle se couchast avecques lui, et en   son lit; auquel commandement elle n'osa desobeir, et,   pour ce, celle nuit coucha avecques ycellui chevalier,   lequel la despucella et congnut charnelment, et ot sa   compaignie par deux fois.
Et l'endemain matin se leva   premierement ledit chevalier, et bailla à elle qui parle   deux frans, en lui disant que elle pençast de bien faire,   et s'en retournast en l'ostel et compaignie d'icelle Katherine.
Laquelle deposant, quant ledit chevalier fu party   d'icelle chambre, se leva et ala en la chambre où ladite   Katherine avoit couché, laquelle elle trouva toute vestue;   et à ycelle Katherine dist comme ycellui chevalier lui   avoit baillé deux frans en or, lesquelx elle lui bailla, et   yceulx mist en sa bourse.
Et, ce fait, se partirent, elle qui   parle et ladite Katherine, de l'ostel dudit chevalier, et   vindrent en l'ostel d'icelle Katherine, ouquel continuelment   elle a demouré depuis ledit temps que elle fu   despucellée, qui a esté puis Pasques darrenierement passées   jusques ad present, sanz avoir compaignie d'aucun  homme, quel qu'il soit, sinon dudit chevalier.
Lequel,   IIIJ ou V jours après ce qu'il l'ot despucellée, la renvoya   querre par sondit maistre d'ostel, avecques lequel elle,   depuis le temps dessus dit, a esté par IIJ ou IIIJ fois, dont   aus deux premieres fois que elle y ala, après ce qu'elle   ot esté despucellée, il lui donna à deux fois un franc,   lequel elle bailla à ladite Katherine, et aus autres fois   ne lui donna aucune chose.
Dit aussi que, de l'argent   dessus dit, sadite seur Katherine lui acheta des chausses,   des solers et des chemises; et autre chose n'en a eu,   fors que elle lui a dit que la premiere fois que elle fu   retournée de la compaignie dudit chevalier, quant ycelle   Katherine la fist baigner, elle avoit bien despendu environ   VIIJ s.
.
Dit oultre, que depuis ce que ycellui maistre   d'ostel dudit chevalier la fu venue querre la premiere   fois après ce qu'elle ot esté despucellés, pour aler en   l'ostel d'icellui chevalier, ladite Katherine lui a envoyé   une ou deux fois, voulsist ou non, et que quant elle disoit   que elle n'y vouloit pas aler, elle blasmoit moult fort elle   qui parle; et pour ce que elle n'y vouloit aler, l'a batue   une fois ou deux.
à LAQUELLE KATHERINE, après ce que ladite Margot   ot deposé ce que devant est dit, demandé fu par ledit   lieutenant s'il estoit vray ce que ladite Margot avoit dit   et deposé, laquelle congnut que verité estoit que elle   avoit mené sadite seur Margot en sa compaignie sur le   dit chevalier, et que quant elle ala en sondit hostel, elle   y aloit en entencion de louer dudit chevalier une chambre   pour sa demeure.
Duquel chevalier, quant elle ot longuement   parlé à lui afin d'avoir ladite chambre, elle voult   prendre congé pour s'en retourner en sondit hostel au   giste, maiz il ne lui voult donner congé, disant qu'il estoit   trop tart, et que l'endemain matin il la feroit, et aussi sadite   seur, convoyer par ses gens en son hostel.
Pendant   laquelle nuit, ycellui chevalier requist Margot d'estre   s'amie; maiz pour ce que elle et ladite Margot ne vouldrent   accorder plenement la volonté dudit chevalier, il   dist à elles que se elle ne faisoit sa volenté, que il la bailleroit   à ses varlez et garçons, qui en feroient tout leur   plaisir.
Oyes lesquelles parolles, et que ycellui chevalier   promist à elle qui parle, et à ladite Margot sa seur, qu'il   lui donroit XXX fr.
pour l'avancement de son mariage,   verité est que elle dist a sadite seur qu'il valoit mieulx   que elle feist la volenté et plaisir dudit chevalier que ce   qu'il la baillast à sesdiz varlez et garçons.
Dit aussi que,   en ycelle nuit, elle sceut bien que ycellui chevalier coucha   avecques sadite seur, et que l'endemain elle lui dist   qu'il lui avoit donné deux frans, lesquelx elle qui parle   mist en sa bourse, et d'yceulx lui acheta des chemises,   chausses et solers, et aussi despendi environ VIIJ s.
deux   ou trois jours après qu'il furent retournez de l'ostel dudit   chevalier, quant elle fist baigner ycelle sa seur.
Dit oultre   que, depuis ce, ycellui chevalier l'a envoïé querre par son   maistre d'ostel, laquelle elle luy a envoyée aucune fois   avecques ycellui maistre d'ostel, et aucune fois toute   seule, sanz ce que, pour cette cause, elle l'ait blasmée,   batue ou ferue en aucune maniere.
ITEM, le samedi XVJe jour dudit mois d'ottobre, l'an   mil CCCIIIJ et neuf, en jugement sur les carreaux, par-devant   maistre Jehan Truquam, lieutenant; presens   maistres Dreue d'Ars, auditeur du Chastellet; Jehan   Wilquin, Pierre Alespée, Hugues Le Grant, Jaques du   Boys, Michel Marchant, Guillaume Rabigois, advocas   oudit Chastellet; Pierre Picot, auditeur; Robert Petit-Clerc,   Jehan de Bar, Jehan de Tuillieres, Nicolas Chaon,   examinateurs en ycellui Chastellet; Jehan Pastourelle,   Jehan Cherpentier, Jehan Salmon, Guillaume Lomoy,   Jehan du Chesne, Denisot de Beloy et Henri Le Grant,   procureurs oudit Chastellet; fu leu, visité et conseillé   lesdiz procez et confession dessus escrips.
Tous lesquelx   delibererent et furent d'oppinion que, veu et consideré   la confession d'icelle Margot, en laquelle ladite Katherine   s'est rapportée, et aussi celle de ladite Katherine,   que ycelle Katherine avoit deservi, et devoit estre comme   maquerelle tournée ou pillory, et illec brulee pour ses   demerites; sauf lesdiz maistres Pierre Alespée, Guillaume   Rabigois, Hugues Le Grant, Jehan Salmon, Henry Le   Grant et Jehan Wilquin, qui dirent que elle feust tournée   ou pillory seulement.
Oyes lesquelles oppinions, et veu   ledit procès, ycelle Katherine fu par ledit lieutenant   condempnée à estre tournée ou pillory et brulée comme   maquerelle, et en oultre que, audit lieu du pillory, feust   cryé la cause pour laquelle ledit jugement a esté donné   contre ladite Katherine prisonniere.
LEQUEL JUGEMENT fu executé au lieu acoustumé, le   samedi XXIIJ jour d'ottobre l'an mil CCCIIIJxx et neuf.
AL.
CACHEMARéE.
JEHANNIN LA GREUE, DIT RAOULET  DE LAON.
L'AN DE GRACE MIL TROIS CENS quatre vins et neuf,   le jeudi XXIIJe jour de septembre, en jugement sur   les carreaux, par devant mons.
le prevost de Paris, presens   maistres Jehan Truquam, lieutenant; Dreue d'Ars,   auditeur; Andry Le Preux, procureur du roy ou Chastellet   de Paris; fu attaint Jehannin La Greue, varlet pelletier,   prisonnier oudit Chastellet, pour souspeçon qu'il   n'ait mal prins et emblé à Estienne Tube deux cens de   menuvair.
Item, à Guillemin Renout, demourant en rue   Neufve Saint-Merry, un peliçon de connins; et à Robin   de Senlis, demourant à Saint-Croix en la Bretonnerie,   un autre peliçon de connins.
Et lesquelx biens, c'est   assavoir yceulx deux cens de menuvair, ledit Jehannin   avoit portez vendre audit Guillemin Renout, qui les   avoit achetez la somme de IIIJ fr., dont il lui avoit baillé   un escu de XVIIJ s.
d'erres, et le residu devoit venir querir   en son hostel à un autre jour ensuivant; et lequel   menuvair ycellui Estienne Tube poursuivoit estre sien,   et lesdiz peliçons de connins il avoit vendus, ès halles   de Paris, à certains freppiers que l'en ne congnoissoit.
Lequel prisonnier, juré sur les sains Euvangilles de Dieu   de dire verité, tant de ce que dessus est dit comme d'autres   choses sur quoy il seroit requis, dist et afferma par   son serement, et sur ce requis, qu'il estoit nez de la ville   de Rouen, de laquelle ville il s'estoit parti bien jeune, et   estoit venu demourer à Paris, en laquelle ville il avoit   aprins le mestier de pelleterie, sanz ce que oncques il   eust esté à fere ne fait aucun mal ou larrecin, feussent les   choses dessus declarées ou autres, ne ne savoit que c'estoit,   et oncques n'avoit prins, vendu, acheté ou livré menuvair,   peliçons de connins, aus dessus diz ou à autres, ne   aussi ne les congnoissoit, ne savoit qui ilz estoient, et   faisoient mal de le ainsi injurier, en rappellant ycelles   injures à son courage, disant qu'il estoit clerc, en habit   et en possession de tonsure, et que l'en ne voulsist attempter   en aucune maniere à sa personne.
Requis s'il savoit   lire, dit que non; jà soit ce qu'il lui feust monstré plusieurs   lettres et livre pour savoir s'il congnoissoit lettre   aucune.
Lequel prisonnier tousjours dist qu'il ne congnoissoit   lettre aucune, tant parce que, quant il ot eu   couronne, il ne aprint ne ne fu puis à l'escolle, ne n'a   ycelle escolle point frequanté, ne aussi aprins à lire, maiz   a aprins et mis tout son temps et son estude à aprendre   son mestier de pelleterie, duquel il se vit; comme pour   ce que, quant il ot couronne, il n'avoit aprins fors sa   paternostre, et d'icelle paternostre son feu pere l'avoit   fait aprendre sanz point de moyen son sautier; et que   quant il ot eu couronne, sondit pere le osta de l'escole   et le fit aprendre sondit mestier.
Auquel temps il estoit   moult jeune.
Ne scet dire ou deposer de quel aage il   estoit lors, ne le lieu où l'en lui donna couronne; maiz   verité est que l'evesque de Rouen lui donna couronne à   la requeste de sondit pere: devant lequel evesque il se   agenoilla, et, lui estant à genouls, lui donna une buffe,   fist une croix de sa main sur sa teste et le fist lyer d'un   bandeau.
Ne scet, il qui parle, s'il dist aucune chose   devant ycellui evesque; et d'ilec se parti, et s'en ala au   barbier fere fere sa couronne, de laquelle couronne il ot   lors lettre qui lui cousta X s., et ycelle ot en garde un   sien parrain demourant audit lieu de Rouen, du nom duquel   il ne se recorde.
AUQUEL JEHANNIN La Greue, veue sadite confession,   a esté prefix terme de envoïer querre sadite lettre de   tonsure audit lieu de Rouen dedens XVe, en lui disant   que se, dedens ledit temps, il ne appert deuement   d'icelle, ledit mons.
le prevost procedera à l'encontre   de lui ainsi qu'il appartendra à faire de raison.
JEHANNIN DE SOUBZ LE MUR,  DIT ROUSSEAU.
ITEM, LE DIMENCHE tiers jour d'ottobre l'an mil CCCIIIJxx  et neuf dessus dit, par devant maistre Jehan Truquam,   lieutenant, etc., lui estant en jugement sur les   carreaux, presens maistres Ernoul de Villers et Pierre   Gilbert, examinateurs ou Chastellet, fu fait venir Jehannin   de Soubz le Mur, dit Rousseau, prisonnier oudit   Chastellet, pour souspeçon d'avoir mal prins et emblé,   en l'ostel Gaultier de Ressons, espicier, demourant à Paris,   en la grant rue Saint-Denis, un pain de cire pesant   environ livre et demie, lequel pain, quant il vit que les   gens de l'ostel dudit Gaultier s'apperçurent qu'il estoit   perdu, il geta par une fenestre ou celier dudit Gaultier.
Lequel prisonnier, juré sur les sains Euvangilles de Dieu   de dire verité sur ce que dit est, et aussi de ce que l'en   lui demanderoit, dist et afferma par son serement qu'il   est homme de labour, qui gaigne sa vie à porter la hoste,   servir les maçons, et aler par le pays quant il treuve qui   lui veult envoyer, pour avoir la substentacion de lui et   de sa femme; et que a aucune fois il se entremet de ouvrer   de mestier de cordouennier, homme bien nez, de   bonne vie et renommée, sanz avoir esté reprins d'aucun   meffait, et que longtemps il a demouré en la ville d'Orleans,   dont il est natif, et, après ce, est venu demourer   à Coulomyers en Brye, auquel lieu il s'est mariez, IIJ ans   a ou environ, à une jeune fille d'icelle ville, nommée   Guillemete, aagée de XVIJ ou XVIIJ ans, laquelle sa femme   il a lessiée, un mois a ou environ, en ladite ville de Coulomyers,   et est venus à Paris pour gaigner, pour ce que   l'en y gaigne plus que l'en ne fait audit lieu de Coulomyers.
Dit avecques ce qu'il est preudomme et loyal, et   que oncques par lui ne de son sceu le pain de cire dessus   dit ne fu prins; et, pour ce, requiert, consideré qu'il est   en possession et habit de clerc, que l'en ne attempte en   aucune maniere à sa personne, disant qu'il est clerc, et   que par feu l'evesque d'Orleans, il ne scet lequel, ou le   darrenier ou le penultime evesque trespassé, lui estant   en ladite ville d'Orleans, lui fu donnée couronne, dont   il n'ot oncques lettre aucune.
Requis qu'il aprenoit quant   l'en lui donna couronne, où ce fu, que l'en lui dist,   qu'il fist et dist, et de quel estat ou habit cellui qui lui   donna estoit et avoit vestu, et aussi que l'en lui fist et dist,   dit par son serement qu'il aprenoit ses vespres et avoit   aprins sa paternostre.
Lequel evesque lui fist, comme aus   autres enffens, quel chose il ne scet; maiz il se recorde   bien que il dist le ver qui se commance  Dominus pars ,   et plus n'en scet dire, ne aussi ne scet lire ou congnoistre   lettre quelconques.
Dist aussi qu'il ne scet quelle heure   de jour il estoit quant l'evesque lui donna couronne, ne   qu'il avoit vestu, parce qu'il a XVJ ans et plus que ce fu;   et aussi que, depuis ce qu'il ot couronne, il ne fu à l'escolle,   maiz a tousjours aprins depuis mestier pour gaigner   sa vie, comme preudomme doit fere.
ET, POUR CE, par ledit maistre Jehan Truquam, lieutenant,   a esté, audit Jehannin de Soubz le Mur, prefix   terme de monstrer et enseigner deuement de sa lettre de   tonsure, ou de tesmoings qui doyent valoir à son entente   obtenir, jusques à VIIJ jours, en lui faisant assavoir que,   se il n'enseigne d'icelle, l'en procedera à l'encontre de   lui ainsi qu'il appartendra à fere de raison.
JEHAN LE BRUN.
LE VENDREDI VIIIe JOUR D'OTTOBRE L'AN MIL trois   cens quatrevins et neuf, fu admené prisonnier ou   Chastellet de Paris Jehan Le Brun, nez de la ville de   Harefleu, et par Me Jehan Truquam, lieutenant, envoïé   querre ès prisons de Baubigny, appartenans à Nicolas Le   Mire, esquelles ycellui Brun estoit detenu prisonnier,   pour souspeçon d'avoir mal prins et emblé un peliçon de   connins en l'ostel Robert de Senlis, demourant à Sainte-Crois   de la Bretonnerie de Paris, duquel peliçon mencion   est faite en l'accusacion de Jehannin La Greue, cy   dessus enregistré, afin que par ycellui lieutenant ledit   Brun feust examinez tant sur la vie, estat et gouvernement   dudit Greue, comme sur plusieurs autres prisonniers   estans ou Chastellet, desquelx l'en dit ycellui Brun savoir   leurs faiz.
Lequel Jehannin Le Brun, juré aus sains Euvangilles   de Dieu qu'il diroit verité de ce qu'il sauroit et qui   lui seroit demandé, congnut et confessa de sa pure volenté,   sanz aucune force ou contrainte, et par serement,   sur ce requis, que durant le temps que les joustes furent   darrenierement à Saint-Denis en France, il se acompaigna   et accointa d'une femme nommée Guillemete, fille de   péché, avecques laquelle il coucha par plusieurs nuis, tant   en la ville de Saint-Denis comme ès blez estans emmi les   champs; et, environ XV jours après ce, fiança ycelle Guillemete,   et elle lui, de leurs consentemens, et promistrent   l'un à l'autre faire foi et leaulté de mariage.
Avecques   laquelle, après ce et devant, il a eu compaignie charnelle.
Laquelle Guillemete, presente à ycelle confession, a dit   et tesmoigné ycelles promesses et compaignie estre vrayes.
Et pour ce que sur la teste dudit Brun avoit le signe et   caratere de tonsure, oye sa confession, et sur la deliberation,   advis et conseil de maistres Dreue d'Ars, auditeur;   Jehan Soudant, Robert de Tuillieres, Nicolas Chaon,   Pierre Gilbert et Robert de Pacy, examinateurs oudit   Chastellet; ycellui Jehannin Le Brun, comme bigasme,   a esté, par ledit lieutenant, condempné à estre rez tout   jus.
Lequel jugement fu executé cedit jour d'ui.
LEQUEL JEHAN LE BRUN, après ce que il ot esté examinez   sur l'estat d'aucuns prisonniers estans oudit Chastellet,   et qu'il ot dit et affermé pour verité, en la presence   dudit Jehannin La Greue, que ycellui Jehannin   La Greue estoit un fort larron, et avoit non Raoulet de   Laon, ne ne savoit lettre aucune, maiz avoit fait fere sa   tonsure puis un an ença, ycellui Jehannin Le Brun fu,   par ledit lieutenant, rendu et baillé audit Nicolas Le   Mire comme son prisonnier, le mardi XIXe jour dudit mois   d'ottobre IIIJxx et neuf.
L'AN MIL TROIS CENS quatrevins et neuf, le lundi   XXVe jour dudit mois d'ottobre, fu envoïé querre, par   ledit mons.
le prevost, le dessus dit Jehan Le Brun, prisonnier   ès prisons de Baubigny, et admené prisonnier   oultre le guichet du Chastellet, pour ce qu'il fu rapporté   par le maire garde de la justice de Baubigny, tesmoigné   et affermé que ycellui prisonnier avoit confessé par devant   lui estre traitre du roy nostre sire, disant que dudit prisonnier   plus avant ne se vouloit entremettre de sa confession   et examen que fait avoit, duquel examen et confession   il bailla copie, en requerant audit mons.
le prevost   avoir descharge et delivrance d'icellui prisonnier.
De laquelle   confession faite par ycellui prisonnier, audit lieu   Baubigny, baillée par ledit maire garde d'icelle justice,   la teneur s'ensuit:   ITEM, confessa ledit Jehannin que, environ Pasques   darrenierement passées, il, Jehan du Boys, Jehan de Saint-Cloud   et le Beaubarbier, venoient de Berry, et un appellé   Le Normant; et quant ilz furent emprez Vittry, ès blez,   il qui parle frappa le premier ledit Normant d'un baton,   et Jehannin de Saint-Cloud l'escheva de tuer par nuit,   et le despoillerent de sa robe, c'est assavoir: d'un mantel   double de drap vert, et l'autre d'un vermeil d'Engleterre,   et une houppellande longue d'un fin vermeil d'Engleterre,   fourrée de gris, et deux paire de chausses semelées,   qui furent vendues, en la place Maubert, XXVJ s.,   lesquelx furent beuz.
Et il qui parle ot un fermillet d'argent   doré à IIIJ pelles, et le vendi à Mahieu, son hoste,   V s., qu'il despendi en sa maison; et un chapeau de bievre   que Jehan du Boys ot, et le Barbier ot le mantel, et Jehan   de Saint Cloud ot la houppellande.
ITEM, confessa ledit Jehannin que il est filz d'un Navarras   appellé Damiglet, qui demeure à Cherebourt, et   est homme d'armes, et est né d'une lieue près de Lestelle,   et il qui parle est né du clos du Coutentin, assez prez de   Valongnes, filz d'icellui Damiglet de bas et d'une   femme née de Cotentin, laquelle chevauchoit avecques   lui; et lui qui parle a esté tousjours avecques les Englois   et Navarras en Guyenne et ou clos de Cotentin, a bouté   feux et prins prisonniers françois, rançonnez et mis à   mort.
ITEM, confessa le dit Jehannin que il se mist en la route   de messire Guillaume de Lignat; et lors se parti Jehannin   de Saint-Py, lors escuïer, de la Rochefouquaut, et   demanda qui savoit le chemin à aler à Poitiers.
Lors il qui   parle, et un appelé Jaquet Le Bastard, dist audit seigneur   qu'il le garderoit bien et le meneroit bien son chemin.
Et lors le menerent autre chemin, et le mena à un villaige   où il n'y a que une maison, appellée Senaye, là où il savoit   bien que les Englois estoient en enbusche; et là fut   prins Jehannin de Saint-Py, qui est ad present chevalier,   et plusieurs autres escuïers qui estoient en sa compaignie.
Et plus n'en voulons enquerir.
LEQUEL JEHAN LE BRUN, prisonnier, le dit XXVe jour   d'ottobre, estant en jugement sur les carreaux, par devant   mons.
le prevost, presens maistre Jehan Truquam, lieutenant;   maistre Nicolas Chaon, examinateurs oudit Chastellet;   fu fait jurer aus sains Euvangilles de Dieu qu'il   diroit verité tant sur la confession par lui faite audit lieu   de Baubigny, comme d'autres choses qui lui seroient demandées.
Et, ce fait, ycellui prisonnier estant ou petit   parc, de dessus les carreaux, sanz aucune force ou contrainte   de gehine, congnut et confessa de sa pure, franche   et liberal volenté, que les confessions cy devant escriptes,   par lui congneues à la justice dudit lieu de Baubigny, et   à lui leues, estoient vrayes et contenoient verité, et les   avoit congneues et encore congnoissoit estre vrayes, et   perseveroit en ycelles.
Et, oultre ce, congneut que sondit   pere le admena bien petit enffent demourer en la ville   de Harfleu, en laquelle il aprint mestier de mareschal; et   que, VIIJ ans a ou environ, il se parti d'icelle ville de   Harfleu, vint en la ville de Rouen pour ouvrer dudit   mestier, se loga à l'Escu de France, devant les Carmes   de Rouen, et illec, à une forge prez dudit hostel, ouvra   l'espace de VIIJ jours ou environ.
Pendant lequel temps,   se vint loger, oudit hostel de l'Escu de France, un escuïer,   si comme il lui estoit lors en advision, de bel estant et   de grant, nommé Jaquet Le Bastart, dit Damiens, aagé   de XXVIIJ ans ou environ, lequel est parant et repaire bien   souvent sur un tapissier demourant oultre la Croix du   Tirouer, au bout de la rue des poulies; lequel Jaquet   pria et requist ycellui prisonnier qu'il chevauchast avecques   lui, et il le monteroit bien et bel, le meneroit en la   guerre ou pays de Lymosin, au lieu de la Sousterrene,   duquel lieu et forteresse il estoit saudoyer; et que s'il le   vouloit bien et loyaulment servir, il le feroit riche homme;   à laquelle requeste dudit Jaquet il qui parle se acorda, et   avecques lui se parti de ladite ville de Rouen, ala audit   lieu de la Sousterrene, ouquel pays de Lymosin il a   demouré en saudoierie, tant soubz ledit Jaquet comme   soubz le gouvernement d'un Englois nonmé Blanchebarbe,   capitaine de Corbefin, par l'espace de VJ ans continuelment.
En la compaignie duquel Jaquet il chevaucha   comme gros varlet par un an ou environ, et vit comme   ycellui Jaquet se partoit de ladite forteresse en la compaignie   de Pierre Le Biernois, Englois, chevaucherent   par le pays, prindrent François, et yceulx admenerent   prisonniers audit lieu de la Sousterrine.
Lequel Jaquet   il qui parle vit bien et apperçut qu'il estoit mouche des   Englois contre les François, et que aucune fois il passoit   au plus prez des embusches faites par les François, et les   advisoit sanz eulx dire aucune chose, et chevauchoit tout   oultre au devant d'eulx, faignant qu'il ne les eust point   veuz; et quant il avoit yceulx eslongiez tant qu'ilz povoient   avoir perdu la veue de lui, il se retournoit tout   court par un autre chemin, le plus couvert qui savoit,   droit audit lieu de la Sousterrine, ou là où les Englois   estoient embuschez; et lors leur faisoit son rapport tel   qu'il l'avoit trouvé, lequel rapport il qui parle lui a aucune   fois oy dire et rapporter ausdiz Englois.
Lesquelx   Englois, selon ce qu'ils ouoient le rapport dudit Jaquet,   chevauchoient, une fois plus de gens, et une autre fois   moins, et se retrayoient audit lieu et forteresse de la   Sousterrine.
Et a veu que, à aucunes des chevauchées   que ont faites yceulx Engloix, esquelles il a esté par   plusieurs fois, et par le rapport dudit Jaquet sanz autre,   plusieurs chevaliers, escuïers et autres gens de commun,   tenans le parti et bien vueillans du roy nostre sire, ont   esté prins et emprisonnez audit lieu de la Sousterrine, et   mis à raençon; et que lui qui parle et ledit Jaquet en ont   aucune fois prins et aidié à prendre li uns à l'autre, et, en   après ce, mis à finance, et ycelle finance eue et receue.
Dit avecques ce, que, soubz ledit Blanchebarbe et   en sa compaignie, il a demouré en ladite forteresse de   Corbefin par l'espace de VJ ans continuelz, alé en fourrerie,   chevauché comme gros varlet et talvassier, oudit   pays, avec les autres varlez de la garnison dudit lieu de   Corbefin, prins vins, blez, advenes, feurres, foings,   moutons, beufs, vaches, pain, pors, poulailles et tous   autres vivres, sur les subgez et tenans le parti du roy   nostredit seigneur, sanz en païer denier aucun, par force   et contrainte, contre la volenté d'iceulx subgez; et yceulx   biens admenez en ladite forteresse de Corbefin, pour   aidier à vivre et soustenir les autres soudoyers englois   estans en ycelle forteresse; et par plusieurs fois chevauché   armé de jaques, de cote de fer, capeline, gantelez   et demie lance, en la compaignie dudit Blanchebarbe et   des autres compaignons de la garnison d'icelle forteresse   de Corbefin, par lesquelx plusieurs François ont esté prins   et admenez audit lieu et fort de Corbefin; veu aussi que   ycellui Jaquet aloit et venoit seurement en ycelle forteresse   de Corbefin, et ès forteresses de Saint-Jehan, Creton,   la Grange, Chalu, Saint-Marc, et d'autres villes et   chasteaux voisins d'ilec environ, paisiblement, comme ledit   Blanchebarbe, Englois, son maistre, les capitaines   desquelles forteresses lui faisoient très bonne chere ou   meilleur qu'il ne faisoient les uns aus autres, et que quant   il se partoit d'eulx, il lui demandoient s'il vouloit compaignie,   et quant les revendroit veoir.
Dist aussi, sur ce requis, que ès voyages et chevauchées   cy-dessus dites par lui faites, il ne vit oncques feu bouter,   ne n'en bouta aucuns, ne ne fu aussi où feu feust bouté,   forteresse françoise prinse ne eschielée, ne femme ravye   ou prinse à force, ne aussi n'y congneust oncques François   nul qui alast ne ne compaignast yceulx Englois, si non un   chevalier du clos de Constentin, nommé messire Jehan de   Sezay, lequel est homme bien aagez, et a un sien frere   nommé messire Robert de Cranq, chevalier, lequel est Englois,   maiz il n'est pas record en quel pays il se tient, ou à   Chierbourc ou en Guïenne.
Lequel messire Jehan de Sezay,   il, durant le temps qu'il a servy yceulx Jaquet et Blanchebarbe,   il a veu aler et venir paisiblement en la compaignie   desdiz Englois, et entrer esdites forteresses   englesches, aussi paisiblement comme faisoient sesdiz   maistres; et que ycelluy de Sezay par plusieurs fois il a   veu chevaucher avecques yceulx Jaquet et Blanchebarbe   ès cources et chevauchées que l'en faisoit; et estoit ycellui   de Sezay homme bien monté à IIIJ chevaulx.
Toutesvoies   il se recorde bien que il ne vit oncques que ledit   de Sezay chevauchast armez de sa personne en la compaignie   des dessus diz, ne scet la cause pour quoy; maiz   ses trois varlez estoient bel et bien armez comme lui et   les autres groz varlez d'icelles forteresses englesches.
Et,   avecques ce, se recordent qu'il a environ trois ans que   darrenierement il vist ycellui de Sezay oudit pays de   Lymosin.
Duquel de Sezay l'en pourra oïr nouvelles et   savoir plus à plain son estat par un escuïer du pays de   Constentin, appellé Chiffrevast, qui est capitaine de   Valoignes; auquel escuïer soit demandé le chevalier de   Sezay, à qui il ot debat de parolles en la forteresse de   Briquebec, ou temps que le siege estoit devant Chierbourc,   et lequel chevallier ycellui escuïer appella traitre   Navarrois.
Requis qu'il gaignoit par an à servir yceulx   Jaquet et Blanchebarbe, et quel prouffit il avoit des prisonniers,   etc., dit par son serement qu'il ne gaignoit aucun   salaire prefix, ne n'avoit aussi aucun prouffit particulier   desdiz prisonniers, parce que il avoit dit à sesdiz   maistres qu'il ne vouloit gaigner que leur volenté, et lui   avoit souffist avoir esté bel et bien monté, et armé comme   il avoit esté, et bien gouverné, sanz avoir d'yceulx aucun   autre prouffit singulier.
Et pour ce qu'il veoit que sondit   darrenier maistre Blanchebarbe ne lui faisoit aucun autre   prouffit qu'il avoit acoustumé de fere, et qu'il ne lui   bailloit pas de l'argent à la value qu'il en avoit gaigné   et gaignoit esdites cources, chevauchées et pillaiges, se   parti de la compaignie et service dudit Blanchebarbe sanz   son sceu et congé, et en admena un roncin sur lequel il   avoit acoustumé de chevaucher, qui estoit à sondit maistre   Blanchebarbe, lequel cheval valoit bien environ XXX fr.,   et vint droit en la ville de Paris, sanz ce qu'il feist ou feust   à fere aucun mal en venant dudit lieu de Corbefin à Paris.
En laquelle ville de Paris il vint et arriva deux ans a ou   environ, et autrement n'est record du temps.
Lequel avoit   pour lors sur lui la somme de XV fr.
en or, qu'il avoit apportez   dudit pays de Lymosin.
Auquel lieu de Paris il vendi   sondit cheval, se vesti de neuf bien et honnestement, et, en   cest estat, se tint long temps sanz rien fere ou ouvrer, jusques   ad ce que tout l'argent qu'il avoit fu despendu, tant au   jeu de dez comme en la taverne, comme aus filletes de vie.
ITEM, congnut et confessa que, environ an et demi a,   lui estant sur mons.
le connestable, où l'en jouoit à la   paulme, un compaignon nommé Jehannin de Saint-Cloud,   chaussetier, demourant à Saint-Cloud, vint à lui et lui dist   qu'il lui donroit chopine de vin; alerent boire ensemble,   et illec s'entreacompaignerent, et tant que ycellui de   Saint-Cloud et lui alerent au bordeau de Tiron, ouquel   il prindrent une fille de peché qui illec seoit au bordeau,   laquelle ilz menerent boire à la ville de la Pissote, prez   des vignes du boys de Vinciennes, et avecques eulx   estoit un compaignon nommé Perrin de Creux.
Esquelles   vignes, et en sa presence, ycellui de Saint-Cloud et aussi   ledit du Creux, orent compaignie charnelle à ladite fille;   et, après ce, d'un gros eschalas qu'il print en ycelle   vigne, fery ycelle fille un coup sur la teste, duquel elle   chey à terre; et, ce fait, s'aproucha d'icelle fille, et, d'un   petit coustel qu'il avoit à sa sainture, lui copa la gorge.
Laquelle morte, lui qui parle et ledit de Saint-Cloud   devestirent et despoillerent, et la robe que elle avoit   vestue porterent vendre ès villes de Saint-Cloud et de   Mante, ne scet combien.
Lequel Jehannin reçupt l'argent   d'icelles robes, et n'en ot oncques, lui qui depose, denier   aucun, jà soit ce que tout feust beu, mengé et despendu   par eulx ensemble.
En alant à laquelle ville de Mante,   ycellui de Saint-Clou demanda à lui qui parle s'il avoit   point de tonsure rese; et il lui dist que non, et que oncques   n'en avoit point portée.
Et, pour ce, par le conseil   dudit de Saint-Cloud, et pour eschever la juridicion et   punicion de la court temporelle, fist lors fere sa premiere   couronne ès forbours de ladite ville de Mante, à un barbier   qui lors y demouroit.
Item, dist qu'il a oy dire à un nommé le Beaubarbier,   qui reppaire en la place Maubert, et est un très grant   homme, aagé de XXX ans ou environ, que lui et un nommé   Gilet Le Bourguignon, duquel il n'a aucune congnoissance,   rompirent le tronc de Saint-Ladre environ la Nostre-Dame   en septembre darrenierement passée, et vit que   ycellui Beaubarbier lui disoit: « Regarde l'argent que je   tiens, c'est de l'argent du tronc de S.
Ladre.
Moy, ledit Gilet   et Raoulet de Laon, dit la Greue, dessus dit, en avons eu   nostre part.
» Ne scet, il qui depose, qu'il povoit avoir d'argent   en la main d'icellui Barbier, parcequ'il nele compta   pas, maiz il se recorde bien qu'il n'y avoit point d'or.
Item, dist que, environ un pou après Pasques darrenierement   passées, que lui et Jehannin du Boys, qui est un   varlet servant qui va partout, aagé de XXVJ ans ou environ,   se partirent de la ville de Montargis, en leur compaignie   un jeunes homs de bel estat, nommé Jehannin   Le Normant, vindrent ensemble jusques à Villeneuve   Saint-George, en laquelle ilz trouverent les dessus diz   Beaubarbier et Saint-Cloud, beurent illec ensemble tous   cinq; et, en venant à Paris, Beaubarbier dist à lui qui   parle qu'il ameroit mieulx estre pendus qu'il venist à   Paris ainsi mal vestus qu'il estoit, et Le Normant devant   dit feust si bien vestus qu'il estoit.
Lors icellui Beaubarbier   et lui qui parle, estans environ les vignes de Vittry,   prindrent complot ensemble de tuer ycellui Normant.
Et, quant ilz vindrent au dehors d'icelles vignes, il qui   parle, d'un baton qu'il tenoit, fery ledit Normant un coup   par la teste, duquel il le fist cheoir à terre ès blez estans   au plus prez du chemin, et Beaubarbier le acheva de tuer   d'une grosse pierre qu'il trouva à ses piez, de laquelle il   fery plusieurs coups ledit Normant sur la teste; et dist   qu'il estoit environ une ou deux lieues en la nuit   quant ledit fait fu fait et acompli.
Lequel Normant ils devestirent,   et des biens d'icellui ot à sa part un petit fermeillet   d'or, qui estoit attaché à un chappeau de bievre   que portoit sur sa teste ledit Normant; ledit Jehannin   du Boys, le chappeau de byevre où estoit attaché ledit   fermeillet d'or; ledit de Saint-Cloud, deux paire de   chausses semelées et une longue houppellande de drap   vermeil fourrée de gris rouge; ledit Beaubarbier, un   manteau double à usage de homme, court, de drap vermeil   pardehors et de noir pardedens, avecques environ   VIJ frans en or et en argent, que ilz beurent et mengerent,   et despendirent, celle nuit qu'il fu tuez, ensemble   en la ville de Paris, où il vindrent boire, n'est reccord   du lieu ne de la taverne, le juppon duquel murdy ycellui   de Saint-Cloud print et le vendi le lendemain, en la ville   de Saint-Cloud, XIJ s., lesquelx ilz burent et despendirent   ensemble audit lieu, le lendemain matin dudit fait et   murdre advenu.
Item, dist que, en aoust darrenierement passé, ot un an   ou environ, lui et ledit Beaubarbier, et Perrin Le Breton,   reppairant en la rue des Escouffles, à Paris, et lequel est   de la congnoissance du seigneur des Bouteilles, dudit   lieu, marchant de peaulx de mouton à fere parchemin,   et un nommé Gilet Le Bourguignon, repairant partout,   se partirent de la ville de Paris, en entencion d'aler gaigner,   et eulx estans au delà de la ville de Vauderland,   à une lieue prez de Louvres en Parisy, ainsi comme entre   nuit et jour, trouverent un marchant qui menoit sel sur   un petit cheval fauvelet à courte queue; lequel homme   ledit Perrin Breton print aus corps, le abatirent à terre   de dessus son dit cheval, et illec le ferirent de plusieurs   coups de cousteaux, et tant qu'il fu tuez; en la bourse   ou tasse duquel homme ilz prindrent VIJ blans.
Lequel   homme mort, et le sel qu'il menoit ilz lesserent illec, sanz   devestir ycellui homme ne desrober autrement; et ledit   cheval menerent en la ville de Mante, en laquelle ville   il le vendirent, un ou deux jours après ledit fait advenu,   à un homme qui estoit de la congnoissance du seigneur   du Cigne, demourant en ycelle ville; et d'icellui cheval   orent trois frans, lesquelx ilz despendirent ensemble en   ladite ville, sanz ce que alors il feissent aucun autre mal,   murdre ou larrecin quelconques.
En alant en laquelle   ville de Mante, assez prez et ou chemin de Pierrefrite,   à un quart de lieue prez du lieu où ycellui homme qui   conduisoit sel fu tué, il trouverent ledit Beaubarbier et   Caisin du Vivier, tixerrant de toilles, demourant à Paris,   lequel est homme jeune de XXX ans ou environ, et rousseau.
Lesquelx Beaubarbier et Caisin estoient garniz chascun   d'une espée et d'une taloche, arc et sayetes, et ledit   Caisin d'une cote de fer et d'un bracelez de fer, qu'il   avoit vestus et miz; en leur compaignie estoit ledit de   Saint-Cloud, garny d'une dague.
Lesquelx parlerent li   uns aus autres, et s'entredemanderent s'il avoient riens   gaigné; lesquelx, tant d'une partie comme d'autre, dirent   que non: et atant se departirent ensemble.
De laquelle   ville de Mante lui et ledit Breton, qui est varlet de Olivier   Pasquier, serviteur de mons.
le connestable, se partirent   et alerent ensemble en la ville de Vernon, et ledit   Bourguignon s'en ala là où il voult, ne scet où.
En laquelle   ville de Rouen ilz ne gaignerent aucune chose; et   d'ilec se partirent, et alerent ou voyage que fist le roy   nostre sire en Almaigne, sanz ce que, en alant en ycellui   voyage ne en retournant, ilz feissent oncques aucun   murdre ou larrecin, sinon prendre vivres pour eulx.
Duquel   voyage d'Almaigne lui retourné en la ville de Paris,   se acompaigna du dessus dit Jehannin La Greue, dit Raoulet   de Laon; Jehannin d'Estain et Hennequin Le Flament,   repairans par tout.
Et d'icelle ville se partirent ensemble   en entencion d'aler gaigner; alerent en la ville de Brye   Conte Robert, voulans aler droit à Prouvins.
Et ainssi   qu'ils passerent par un boys que l'on dit Guigneputain,   se arresterent illec, ouquel lieu ilz trouverent un jeune   homs qui estoit à pié, et ycellui, sanz lui dire mot aucun,   aterrerent illec de coups de baston, et ledit Raoulet lui   copa la gorge.
Auquel homme mort il print une bourse   qu'il avoit pendue à sa poitrine, en laquelle avoit XIJ s.
seulement; et ycellui homme lesserent tout vestu, et ne   lui osterent aucune chose du sien que dit est cy dessus,   en la place où il avoit esté tuez.
Dist avecques ce, que   eulx tous ensemble, ce fait, vindrent en la ville de   Meaulx à la my-may darrenierement passé, à la foire   qui y estoit, en entencion de gaigner.
En laquelle ville   de Meaulx, lui et lesdiz Raoulet et Jehannin d'Estain   prindrent de jour, en l'estal d'un chaussetier, IIIJ paires   de chausses; les unes de violette, à usage de femme, lesquelles   il donna à Guillemete, s'amie; unes de pers, unes   vermeilles et unes de vert.
Et aussi prindrent à plusieurs   merciers environ X ou XIJ dagues; lesquelles dagues et   chausses ilz mirent en gaiges ès tavernes de ladite ville   de Meaulx pour leurs despens faiz en ycelles.
Dist aussi   que, en ycelle ville, et en un mesme jour que lesdites   chausses et dagues furent prinses, ilz prindrent deux grans   chauderons neufs, lesquelx ilz apporterent à Paris, et   yceulx vendirent en la grant rue Saint-Martin, X s.
par.
l'un, et l'autre XIJ; lequel argent ilz despendirent   ensemble.
Item, dist que, depuis ce qu'il a esté delivré de prison   de Chastellet par les graces de la royne, il seul a prins et   gaigné, d'une vielle merciere qui vent mercerie derriere   Saint-Innocent, XIJ coiffes de soye, lesquelles il a vendues   XIJ s.
à Asseline, femme Jehan de Warluz, prisonniere   ou Chastellet.
Item, depuis ce, et à la porte Baudoir, sur   un faiseur de bourses et mercier, un cousteau à usage de   femme, avecques une bourse, laquelle bourse il a baillée   et donnée à ladite Guillemete s'amie.
Item, durant le   temps qu'il fu en ladite ville de Meaulx, il print et embla   à un espicier environ IIJ l.
de poudre estans en un sachet   de cuir, de laquelle, quant il s'en fu aidié et prins sa   volenté, il vendi le demourant d'icelle IIJ s.
à un nommé   Drouy, mercier.
Item, dist que durant le voyage que l'en fist en Flandres,   quant l'en cuida passer en Engleterre, il et autres compaignons   bretons, ne scet quel nombre, ne aussi les noms   d'iceulx, entrerent par force en l'eglise de Bailleul, rompirent   coffres, aumailes et huys de revestiaires estans illec,   et en ycelle prindrent plusieurs vestemens, aournemens   et autres choses que l'en trouvera leans, chascun du   mieulx qu'il pot, dont il ot sa part desdiz vestemens de   draps de soye, et d'iceulx fist fere de la robe pour soy   vestir.
Et aussi fu en une autre eglise assez prez dudit lieu   de Bailleul, laquelle semblablement il desroba par la maniere   que dit a de ladite eglise de Bailleul.
Durant lequel   voyage il est reccord que à IIJ ou IIIJ filles pucelles il   ot compaignie charnelle oultre leur gré et volenté.
Et semblablement, ou pays de Vendosme et ailleurs,   où il a conversé et repperé, a eu compaignie charnelle à   plusieurs filles pucelles, lesquelles il a despucellées par   force et contre leurs volentez, n'est record où, en quel   lieu, ne en quel pays, ne aussi des noms ne du nombre   d'icelles, pour les multiplicacions et reiteracions dudit   peché, ouquel il est encouru par plusieurs et diverses   fois, et pour les autres crymes, excès et delis par lui commis   en ce et autrement, comme dit a cy dessus plus plainement.
Item, dist que, IIJ sepmaines a ou environ, lui   et Jehannin de Saint-Omer, dit Cousin, pionnier, repairant   partout, de jour prindrent, à l'uys d'un pelletier   demourant en la rue de Sainte-Croix de la Bretonnerie,   un peliçon de connins qui estoit à sa fenestre, et ycellui   porta pour vendre en la ville de Baubigny, pour lequel   fait il fu illec arresté et detenu prisonnier.
Item, dist que,   un mois a ou environ, il print, en la ville de Saint-Denis   en France, ou clos à l'abé, neuf aulnes de napes ou environ,   que l'en avoit mises secher en ycellui cloz, et lesquelles   l'en moilloit pour blanchir, lesquelles napes il   vendi XIIJ s.
à ladite Ameline, femme dudit Jehan de   Warlus.
Item, lui et ledit Raoulet, environ la Nostre-Dame   en septembre darrenierement passée, ès Champeaux   à Paris, emblerent IIIJ coiffes de soye, IIIJ anneaux d'argent   et deux dagues, lesquelles choses ilz vendirent audit   de Warlus et à ladite Ameline, sa fiencée, n'est record   quelle somme d'argent.
Et dist, sur ce requis, que   de present il n'est record d'aucuns autres meffaiz par lui   faiz; et, pour ce, requiert qu'il ait temps de soy adviser.
LE MARDI XXVIe jour dudit mois d'ottobre l'an IIIJxx  et neuf dessus dit, par devant mons.
le prevost, presens   maistres Jehan Truquam, lieutenant; Dreue d'Ars, auditeur;   Martin Double, advocat; Andry Le Preux, procureur   du roy ou Chastellet; Jehan Delcy et Michel Marchant,   advocas oudit Chastellet; Jehan de Bar, Pierre   Gilbert, Nicolas Chaon, Robert de Tuillieres, Arnoul de   Villers, Jehan Soudant, Jehan de Tuillieres, Robert de   Pacy et Girart de La Haye, examinateurs oudit Chastellet;   fu fait venir en jugement sur les carreaux le dessus   dit Jehannin Le Brun, prisonnier, auquel fu leu et recité   le procès et confession par lui faites, cy devant escriptes,   et lui demandé se elles avoient par lui ainsi esté congnues,   et se elles estoient vrayes par la maniere que escriptes   sont.
Lequel prisonnier, sur ce juré par serement, et   requis, dist que autreffois il les avoit congneues, et encore   les congnoissoit et confessoit estre vrayes, par la   fourme et maniere que elles contiennent et sont escriptes.
Et, ce fait, fut ledit prisonnier fait remettre ès prisons   dont il estoit partis.
Lequel mons.
le prevost demanda   ausdiz conseillers presens leurs oppinions sur la confession   d'icellui prisonnier, et qu'il estoit bon à fere; tous   lesquelx, veu et consideré ce que dit est, delibererent   et furent d'oppinion que ycellui Jehan Le Brun, prisonnier,   estoit dignes de souffrir mort, comme traittes du roy   nostre sire, c'est assavoir: qu'il feust traynez, decapitez,   et, après ce, le corps et la teste d'icellui pendus à la justice   du roy nostre sire.
Et ad ce fu, par ledit mons.
le prevost,   condempné ycellui Jehan Le Brun.
ET POUR CE que ycellui prisonnier avoit accusez plusieurs   personnes, dont les aucuns estoient prisonniers oudit   Chastellet, et les autres non, et qu'il disoit que ledit   Raoulet de Laon et autres qui portoient tonsure n'estoient   point clers, maiz avoient fait fere leurs couronnes par la   maniere que dit et confessa là en son procès cy dessus   declaré, fu dit, par l'advis conseil et oppinion desdiz   conseillers, et ordené que, pour aydier à convaincre   yceulx prisonniers par lui accusez, l'en sursserroit quant   ad present de fere execucion de la personne dudit prisonnier   jusques ad ce que, par ledit mons.
le prevost,   seroit sceu et congneu des accusacions faites par ycellui   prisonnier contre aucuns autres prisonniers estans oudit   Chastellet.
ITEM, OUDIT JOUR ET AN, par l'advis et deliberation   desdiz conseillers, attendue et considerée la confession   faite par ledit Jehan Le Brun, prisonnier, et aussi l'accusacion   par lui faite et dite audit Jehannin La Greue, dit   Raoulet de Laon, et en sa presence; meesmement que le   temps que l'en lui avoit presigé de monstrer sa lettre de   tonsure estoit, lonc temps avoit, passé, et qu'il ne savoit   mot de lettre, ne ne congnoissoit lettre l'une de l'autre,   pour savoir d'icelle tonsure la verité, et aussi des crymes   et larrecins par lui faiz et commis; meesmement que par   lui furent vendus les IIc de menuver dont son emprisonnement   fait mention; qu'il feust mis à question.
EN LAQUELLE QUESTION ledit Raoulet fu mis sur le   petit tresteau; et ainsi comme l'en lui vouloit donner à   boire, requist à grant instance que l'en le meist hors   d'icelle, disant qu'il diroit verité, et qu'il n'estoit point   clerc, et aussi qu'il avoit bien deservi la mort, et enseigneroit   la maniere comme lui et autres avoient fait fere   leurs couronnes.
Et, pour ce, fu mis hors d'icelle, mené   au feu de la cuisine en la maniere acoustumée; ouquel   lieu, sanz aucune contrainte, de sa volenté et sanz gehine,   congnut et confessa que, environ la feste de Noël darrenierement   passé, lui, Jehan Le Brun dessus nommé,   Jehannin Cousin, dit de Saint-Omer, et Jehannin d'Estain,   estans ensemble en la ville de Paris, en une taverne, et   illec buvans, ainsi comme ilz orent parlé longuement li   uns à l'autre sur le fait des larrecins par eulx faiz et commis,   fu demandé à lui qui parle, par yceulx ses compaignons,   ne scet lesquelx, s'il avoit point de tonsure.
Lesquelx   compaignons lui conseillerent, afin d'eschever la   prinse et punicion de la justice temporelle, qu'il feist fere   sa couronne, et que dores en avant il portast ycelle.
Lui   dirent aussi et enseignerent la maniere comme il diroit   qu'il avoit eu couronne par aucun evesque ou arceveque,   s'il estoit emprisonné par justice laye pour aucun cas criminel   ou civil, afin d'eschever la punicion et contrainte   d'icelle, et pour alonger sa vie, disant que, pendant le   temps que l'en lui donneroit terme de prouver et montrer   qu'il avoit eu tonsure, Dieux le ayderoit, et à eulx   aussi, et que aucune grace ou bien leur en pourroit bien   venir.
Lequel conseil il creust; et lors, au partir de la   taverne où il avoient beu, fist fere nouvellement et la   premiere fois le signe de tonsure; lequel signe de tonsure   il a, depuis ledit temps, tousjours continué et encore   porte, sanz ce que oncques par evesque aucun lui feust   donnée couronne autrement que dit est.
Congnut aussi,   sur ce requis, premierement juré aus sains Euvangilles   de Dieu, que les choses dessus dites par lui confessées   sont vrayes, et aussi celles qui s'ensuivent: c'est assavoir,   que, deux ans a ou environ, lui estant sur un pelletier   en la ville de Chartres, du temps ne du nom duquel   pelletier il n'est record, par le clerc de l'aumosnier de   Chartres lui fu baillé pour fourrer une longue houppelande   de drap pers, avecques de la panne noire pour   fourrer ycelle; laquelle houppellande et panne il apporta   en la ville de Paris, sanz le sceu ou congé d'icellui clerc,   et ycelle vendi à un freppier ès halles, ne scet son nom,   ne aussi ne sauroit enseigner sa demeure, la somme de   XIJ s.
par.
.
Item, dist que quant il ot fait faire sadite tonsure, lui   et ledit Jehannin d'Estain se partirent de Paris ensemble,   en entencion d'aler gaigner en aucun lieu, s'il povoient   trouver où et de quoy; et appelle le mot de gaigner,   embler.
Alerent en la ville de Montdidier, en laquelle il   ne firent aucune chose; d'ilec vindrent à Rouen, en laquelle   ville ledit d'Estain embla de la mercerie, comme   cousteaux, bourse de cuir et autres menues choses, lesquelles   il apporterent à Paris, et ycelles vendirent, ne   scet à qui ne en quel lieu, la somme de XIJ s.
par., dont   il ot sa part et moitié.
Item, dist que, puis Pasques darrenierement passées, et   un pou après ycelles, lui et ledit Jehannin Cousin estans   en la place aus Chas, adviserent un pan de menu vair qui   pendoit à une corde en l'ostel d'un pelletier, contre l'huys   de sa maison, lequel pan, qui contenoit environ IJc de   vair, il prindrent, et ycellui vendirent, ne scet à qui ne   en quel lieu, la somme de IIIJ fr., dont il reçurent sur   ycelle vente la somme de XVIIJ s.
par.
en or, qu'il et ledit   Cousin departirent ensemble par moitié.
Item, dist que, environ VIIJ jours paravant ce qu'il   feust admené prisonnier ou Chastellet, ainsi comme gens   marchandoient et achetoient fruit, poires, frommages   et autres choses, à une poroyere demourant assez prez   de Sainte-Croix de la Bretonnerie, il seul copa à icelle   poroyere sa bourse, en laquelle avoit VIIJ blans ou environ.
Item, dist que lui et un nommé Perrin Quatre Dois,   qui, pour ses demerites, a esté justiciez à Saint-Denis en   France, environ la Penthecouste darrenierement passée,   alerent boire en l'ostel de la Pomme de Pin, en la Cité,   ouquel hostel ilz prindrent une XIJe d'escuelles, lesquelles   ilz vendirent X s.
à une femme nommée Ameline, femme   de Jehan de Warlus, freppier, demourant à la porte de   Montmartre, prisonniere ou Chastellet.
Dist aussi que,   par plusieurs fois, lui seul a emblé en la ville de Paris et   en plusieurs lieux, que plas que escuelles, le nombre   LX pieces et plus, lesquelles il a vendues, tant à icellui   de Warlus comme à sadite femme, n'est recort quelle   somme d'argent, parce que à la fois il apportoit deux ou   trois que plas que escuelles, et à l'autre fois plus ou   moins.
Item, dist que lui et ledit Cousin, un pou avant ce que   la royne venist à Paris, entrerent de jour en l'ostel d'une   bonne femme qui demeure derriere la porte de Montmartre,   ouquel hostel ilz prindrent, sur un coffre, une   cote hardie à usage de femme, ne scet de quel couleur   de drap, laquelle estoit fourrée d'une panne noire, et   ycelle vendirent à la femme dudit de Warlus, ou jour   mesmes qu'il la prindrent, la somme de VIIJ s.
par., dont   il ot sa part.
Item, dist que lui, Jehan Le Brun dessus nommé, Jehannin   d'Estain et Hennequin le Flament, un pou après ce   que le roy fu venu du voyage d'Almaigne, se partirent   ensemble de la ville de Paris, en entencion de gaigner,   pour aler en la ville de Prouvins; lesquelx, quant   ilz vindrent en un boys que l'en nomme Guigneputain,   environ heure de nonne, se arresterent illec, et, par là,   devant eux passoit un homme de pié qui leur sembla   estre assez homme d'estat, lequel homme ilz arresterent;   ce fait, le aterrerent à terre de coups de bastons, dont   ilz le ferirent sur la teste, et quant il qui parle le vit à   terre, tira un petit coustel à trancher pain qu'il avoit sur   lui, duquel il copa la gorge audit homme, et ne lui   osterent aucuns de ses biens, sinon une petite bourse qu'il   avoit pendue à sa poitrine, en laquelle avoit XIJ s.
par.
ou environ, lesquelx ilz despendirent; et d'ilec s'en retournerent   en la ville de Meaulx, et ne alerent point en   ladite ville de Prouvins, où ilz avoient entreprins d'aler,   pour cause dudit cas advenu, et que, par aucune fortune,   ilz ne feussent prins de justice.
Item, dist que, un pou avant Noël darrenierement   passé, lui et Richart de Compiegne, pionnier, repairant   partout, acompaignez d'une fille de péché nommée Jehannete   de Valenciennes, qui fu amie du Camus de Saint-Quentin,   et eulx estans à un soir à Petit-Pont, virent et   apperceurent que un marchant meneur de marée menoit   IIIJ chevaulx les uns après les autres, et attachées par les   queues; auquel marchant il osterent le cheval qui estoit   le darrenier, et copperent d'un cousteau le chevestre à   quoy il estoit attachez au cheval de devant.
Lequel  cheval il qui parle mena celle nuit mesmes en la ville de   Pontoise, et illec, au lendemain matin, le vendi la somme   de LX s., desquelx, quant il fu retourné à Paris, il bailla   la moitié audit de Compiegne.
Item, dist que lui et Jehannin d'Abeville, qui est   Picart, jeunes homs aagé de XXIJ ans ou environ, n'est   record de quel mestier il estoit, un pou avant ce que la   royne venist à Paris, prindrent par IIIJ jours entresuivans,   en trois hostels de fourbisseurs d'espées demourans en la   grant rue Saint-Denis, trois espées, desquelles ilz vendirent   l'une V s.
ne scet à qui, l'autre il mist en gaige   sur son hoste Mathieu, et la tierce, ledit Jehannin d'Abeville   appliqua à son prouffit et en fist sa volenté.
Item, dist que, tant en la compaignie des dessus diz   compaignons comme tout seul, il a esté à fere et fait de   soy plusieurs autres larrecins en plusieurs lieux et diverses   fois, desquelles, pour la multiplicacion d'icelles, il n'est   record ad present; et dist, sur ce requis, que le premier   larrecin qu'il feist oncques fu de la houppellande de pers   qu'il apporta de Chartres vendre à Paris.
Dist aussi que,   depuis ce, il s'est tousjours entremis de fere larrecins.
Et,   ce fait, requist que l'en lui voulsist donner temps et terme   de soy adviser, et il nous dira tout ce qu'il a fait et dont   il se pourra adviser; et aussi requerra audit Jehannin Le   Brun qu'il le vueille adviser et enseigner des larrecins   qu'il saura qu'il aura commis.
HONORé DU PUIS.
HONORé DU PUIS, né de la ville de Lysieux en Normandie,   prisonnier detenu oudit Chastellet, pour   souspeçon de la desroberie faite par lui et Gervaise Le   Desiré à Jehan Donc, cousturier, demourant à la Croix   Neufve, et duquel larrecin ledit Gervaise fu trouvé saisi,   fu attaint par devant mons.
le prevost et fait venir en   jugement sur les carreaux, presens maistres Jehan Truquam,   lieutenant; Dreue d'Ars, auditeur, et Andry Le   Preux, procureur du roy nostre sire ou Chastellet de Paris,   le samedi IXe jour d'ottobre l'an mil CCCIIIJxx et neuf.
Lequel prisonnier fu fait jurer aus sains Euvangilles de   Dieu, sur le dampnement de l'ame de lui et sa part qu'il   entendoit à avoir en Paradis, qu'il diroit verité de ce que   l'en lui demanderoit; lequel, et par serement sur ce requis,   dist et afferma pour verité qu'il estoit clerc, et que   jà pieçà l'evesque de Carpentras, lors arcevesque de   Rouen, lui donna couronne en la ville de Lysieux.
Ne scet en quel lieu ycellui evesque estoit, qu'il lui fist,   qu'il dist à icellui qui parle; n'est aussi record à quelle   heure ce fu, ne de quel drap ou habit ledit evesque estoit   vestus, parce qu'il estoit lors jeune de l'aage de VIIJ ans   ou environ; maiz il se recorde bien que de ce il ot lettre,   laquelle son pere print et ot en garde devers soy, auquel   son pere il a, depuis trois ans, oy dire qu'elle avoit esté   arse, en son hostel à Lysieux, par les Englois, qui, puis   XVJ ans a ou environ, ont esté en ycelle ville de Lysieux   et ars ycelle ville.
Dist aussi que, au temps qu'il ot couronne,   il aprenoit son saultier; laquelle couronne eue, il   lessa de tous poins l'escolle et s'en vint demourer, dès   ledit temps, à Paris, pour aprendre mestier, en laquelle   ville il a aprins le mestier de tixerrant de toilles.
Requis   se il scet lire ne congnoistre lettre aucune à lui sur ce   monstrée, dit que non, par ce que dit est, et qu'il n'a   point frequanté l'escolle ne aussi aprins à lire.
Dist aussi,   sur ce requis, qu'il scet bien sa paternostre jusques au   Credo , et plus n'en scet.
Requis qu'il espelise   Pater , dist   qu'il ne sauroit.
Et, pour ce, fu dit par ledit mons.
le prevost, audit   Honoré du Puis, prisonnier, qu'il envoïast querre sa lettre   de tonsure, ou autrement en enseignast deuement comme   il avoit eu ycelle dedens XV jours, lequel terme lui fu   prefixé pour tous delais, ou sinon que l'en procederoit   contre lui ainsi qu'il seroit à faire de raison.
JEHAN DE SOUBZ LE MUR, DIT ROUSSEAU.
ITEM, LEDIT SAMEDI IXe jour dudit mois d'ottobre IIIJxx  et neuf, par devant mons.
le prevost, presens les dessus   diz maistres Jehan Truquam, lieutenant; Dreue d'Ars,   auditeur, et Andry Le Preux, procureur du roy ou Chastellet,   fu fait venir en jugement sur les carreaux Jehan   de Soubz le Mur, dit Rousseau, prisonnier oudit Chastellet,   detenu pour cause d'un pain de cire blanche, pesant   environ livre et demie, par lui prins et emblé en la grant   rue Saint-Denis, ou jour d'yer, en l'ostel de Gaultier de   Ressons, espicier, duquel il fu trouvé saisi.
Lequel prisonnier   fu fait jurer aus sains Euvangilles de Dieu qu'il   doit verité de tout ce que l'en lui demanderoit; et, ce   fait, par serement sur ce requis, congnut de sa pure volenté,   et sanz aucune contrainte, qu'il estoit nez de la   ville d'Orleans, en laquelle il avoit aprins mestier de   conréeur de cuirs, et que d'icelle ville il s'estoit parti   deux ans a ou environ, et estoit alé ouvrer dudit mestier   en la ville de Coulomiers en Brye, en laquelle il s'estoit   mariez à une jeune fille de l'aage de XVIIJ ans ou environ,   nommée Guillemete, demourant à l'enseigne de la Hache,   à Saint-Germain des Prez.
Dist aussi que, paravant ce   qu'il aprenist audit mestier de conroyer cuirs, son pere,   qu'il avoit lors, le fist aprendre à l'escolle sa paternostre   et ses sept seaumes, et lui fist avoir couronne, dont il a   lettre, ne scet où elle est, ne que sondit pere en a fait,   parce qu'il est alez de vie à trespassement.
Requis se il   scet sa paternostre, et qu'il la die, dist que oïl jusques au    Credo , laquelle paternostre il a dite telement quellement.
Requis se il scet lettre, dit que non tant soit pou, et n'en   est nul besoing, car passez sont trois ans qu'il fu prins et   emprisonné ou Chastellet, pour cause d'une bourse de   soye et d'une çainture d'argent que l'en disoit par lui   avoir esté prinse et emblée sur Petit-Pont, pour lequel   cas il, comme clerc, avoit, par le prevost qui lors estoit,   esté rendus à la cour de l'official, et, d'icelle court, delivré   par les graces et au joyeux advenement de la royne   fait à Paris.
Requis qu'il fist, qu'il dist, et aussi que lui   fist ou dist l'evesque qui lui donna couronne, quelle   heure du jour il estoit, et qu'il avoit vestu, dit par son   serement qu'il estoit ainssi comme heure de prime.
Et de   tout ce que dit est à lui requis n'est autrement record,   parce qu'il a XX ans et plus que ladite tonsure lui fu   faite et donnée, puis lequel temps il a tousjours continué   à fere ledit mestier de conréer cuirs, sanz avoir entendu   à faire aucune autre chose, ne aussi aprins à lire ou escripre.
Et, ce fait, fu prefixé terme à XVe audit prisonnier   de monstrer et enseigner ce qu'il a dit et affermé pour   verité, cy-dessus escript, à cause de sadite tonsure, et   commandé et enjoint que, dedens ledit temps, il aporte   ou enseigne deuement de sa lettre de tonsure, ou sinon,   consideré qu'il ne scet congnoistre lettre aucune, que   par ledit mons.
le prevost sera procedé à l'encontre de   lui ainsi qu'il appartendra à faire par raison.
ITEM, LEDIT JEUDI XXVIIJe jour du mois d'ottobre mil   CCCIIIJxx et neuf, en jugement sur les carreaux, par devant   ledit mons.
le prevost, presens maistres Jehan Truquam,   lieutenant; Dreue d'Ars, auditeur; Martin Double, advocat,   et Andry Le Preux, procureur du roy nostre sire   ou Chastellet de Paris; Nicolas Bertin, Jehan Soudant,   Jehan de Bar, Robert de Tuillieres, Girart de La Haye,   Pierre Gilbert, Jehan de Tuillieres, Nicolas Chaon, examinateurs   oudit Chastellet, et Regnault de Foleville,   furent veues et leues les confessions de Honnoré du Puis   et Jehannin de Soubz le Mur, dit Rousseau, cy dessus   escriptes, et aussi yceulx fait venir en jugement par devant   ledit mons.
le prevost, pour savoir d'eulx s'il avoient   les lettres ne tonsure dont ilz s'estoient aidiez, consideré   que le terme et temps à eulx prefix estoit passé, lesquelx   respondirent qu'ilz ne les sauroient comment avoir: c'est   assavoir, ledit Honoré par ce que sa lettre avoit esté arse,   et ledit Jehannin parce qu'il ne savoit que son feu pere   avoit fait de sadite lettre, par la fourme et maniere que   plus à plain est contenu en leurs deposicions escriptes en   cest present procès.
Tous lesquelx presens delibererent   et furent d'oppinion, attendu que de ceste matiere ledit   mons.
le prevost avoit parlé à mons.
le chancellier et à   autres du grant conseil du roy, lesquelx lui avoient   dit et respondu, consideré que un homme naist pur lay, et   qu'il doit estre tenus et reputez toute sa vie pour tel, s'il   ne appert de lettre de tonsure, ou qu'il sache lire ou   escripre; et meesmement que toute presumpcion est contre   eulx, puisqu'il ne scevent lire, que ilz soient lays, et   aient prins et fait fere leurs couronnes, qui sont et doivent   estre dites abusives, et, veues les confessions et   accusacions desdiz Jehan Brun et Raoulet de Laon, que   pour savoir par yceulx prisonniers la verité de leurs delis   et meffaiz, et s'il avoient tonsure ou non, qu'il feussent   mis à question; et ad ce furent par ledit mons.
le prevost   condempnez.
EN ENTERINANT lequel jugement, le dessus dit Honoré   du Puys fu mis à question sur le petit tresteau, et assez   tost après ce, requist que l'en le voulsist mettre hors,   disant que en verité il n'estoit point clerc, et que sadite   tonsure il avoit fait fere, un pou paravant la Saint-Jehan   darrenierement passée, en la cité de Paris, à un barbier   qu'il ne congnoissoit, afin d'eschever la punicion de la   justice temporelle, et que, s'il estoit prins par ycelle   justice, que comme clerc il feust rendu à l'official, disant   en soy que tousjours vient-il aucuns grans seigneurs ou   dames qui font graces aux prisonniers de la court espirituelle   plustost et plus souvent que à ceulx de la court   temporelle; et au seurplus de autres crymes par lui commis,   diroit verité, maiz que il feust hors d'icelle question.
De laquelle il fu mis hors et mené chauffer en la cuisine   en la maniere acoustumée.
En laquelle cuisine et hors   d'icelle question, ycellui Honoré persevera et continua   en ladite confession par lui faite; et, oultre ce, congneut   que, pour cause d'une bourse à femme par lui coppée a   Petit-Pont, en laquelle avoit environ V s.
en menue monnoye,   il fu prins par les sergens du roy et admené prisonnier   en Chastellet, environ la Magdalene darrenierement   passée; esquelles prisons il a esté jusques à la venue   de la royne faite à Paris, que il fu delivré par les graces   que elle fist.
Et dist que jà soit ce que au temps qu'il fu   prins il eust couronne, neantmoins, pour ce qu'il ne savoit   lire ne escripre, et aussi qu'il n'avoit point de lettre de sa   tonsure, ledit mons.
le prevost ne l'avoit voulu rendre   aus gens de mons.
l'evesque de Paris qui l'avoient requis.
Item, dist et congneut que le vendredi ensuivant après   sadite delivrance, lui seul veant qu'il n'avoit point d'argent,   ala en la place de Petit-Pont où l'en vent le poisson   d'eaue doulce, à un soir et en ycellui lieu copa une bourse   de cuir à usage de femme, en laquelle avoit en blans de   IIIJ d.
piece, IIIJ s., et en tournois et parisis, autres IIIJ s.
.
Item, depuis ce, en un jour de samedi, ès halles, ou   lieu où l'en vent toilles, il copa une bourse de cuir à   une femme, en laquelle bourse avoit trois frans en or et   IIIJ s.
en menue monnoye.
Item, environ la Saint-Jehan darrenierement passée, lui   et un compaignon qu'il ne congnoist, ne scet son nom,   alerent oultre la porte Saint-Denis, en une estable à chevaux,   en laquelle il print un petit cheval noir, lequel il   bailla à sondit compaignon pour vendre, et de l'argent   dudit cheval ot à sa part XVJ s.
.
Item, un pou avant Noël darrenierement passé, en la   place où l'en vent les oignons, ès halles, il copa à une   femme de villaige une bourse de cuir qui pendoit à sa   sainture, en laquelle avoit XXIIIJ s.
ou environ.
Item, ce jour mesmes, esdites halles, ou lieu où l'en   vent les pos de terre, il copa semblablement, à une autre   femme de villaige, une bourse de cuir, en laquelle avoit   environ XIJ s.
en blans de IIIJ d.
piece.
Item, en la grant boucherie de Paris, à un jour de jeudi,   au soir, un pou paravant sa premiere prinse, copa à une   chamberiere une bourse de cuir qui pendoit à sa sainture,   en laquelle avoit VIJ blans de IIIJ d.
la piece.
Et plus ne   scet quant ad present des larrecins par lui faites et commises,   requerant que l'en le vueille lesser, et il se advisera   des autres larrecins par lui faites; et, pour ce, fu   fait mettre en la prison dont il estoit partis.
ET SEMBLABLEMENT oudit jour fu le dessus dit Jehannin   de Soubz le Mur, dit Rousseau, mis à question sur le   petit tresteau, lequel ne voult riens dire, et en après sur   le grand tresteau, ouquel lieu il congnut que, VIJ ans a   ou environ, lui estant en la ville d'Orleans, s'acompaigna   d'un nommé Perrin Amiot, demourant en ladite ville,   lequel est filz de Perrot Amiot, sergent du roy nostre sire   en ycelle ville d'Orleans; de Jehan Blanchet, tixerrant   de draps, demourant en la Bretonnerie, lequel a espousé   la niepce d'un nommé Gratepance, et n'a ycellui Blanchet   que un oeil; et de Jehannin Mahiet, tixerrant de draps,   demourant en ycelle ville d'Orleans.
Et après ce qu'il   orent longuement parlé ensemble, ledit Perrin Amiot lui   dist qu'il faisoit que fol qu'il ne portoit tonsure, veu   que souvent il se entrebatoit avecques compaignons, et   que se d'aucune aventure il estoit prins par la justice laye,   qu'il seroit perdus; et, pour ce, par le conseil dudit Perrin,   fist lors fere en ladite ville d'Orleans sa premiere   tonsure, laquelle il n'avoit oncques mès eue ne portée.
Requerant que d'icelle question il feust mis hors, et il   diroit verité de tous les crymes par lui faiz et commis,   dont il en y avoit plusieurs, lequel prisonnier fu mis hors   d'icelle et mené choffer en la cuisine en la maniere acoustumée.
En laquelle, et hors d'icelle question, il persevera   et continua en la confession cy-devant par lui faite et dite,   disant qu'elle contenoit verité, nonobstant ce que premierement   il avoit dit et allegué qu'il eust eu tonsure   d'evesque.
Et oultre ce, congnut que jà pieça il fu prins   par les gens de l'evesque de Paris, pour cause d'un debat   qu'il avoit eu en la terre dudit evesque avecques un   compaignon dont il ne scet le nom, lequel il avoit batu   et aidié à batre en la compaignie d'aucuns compaignons,   n'est record de leurs noms ne où ce fu quant de present,   pour ce qu'il a bien V ou VJ ans que le fait fu fait, pour   lequel il fu prisonnier en la court de l'official par l'espace   de VJ mois et plus.
Lequel evesque ou son official, pour   la povreté de lui, et aussi la prison par lui soufferte, le   banyrent de l'evesché de Paris jusques à trois ans, à pene   de XX mars d'argent.
Pendant lequel temps, et nonobstant   ycellui ban, il ala et vint parmi la ville de Paris; et dist   que lui qui parle et ledit Perrin Amiot prindrent à Petit-Pont,   sur une boursiere qui fait bourses au lez devers le   pont Neuf, une bourse de soye à boutons d'argent dorez,   avecques une sainture à homme à boucle et mordant   d'argent.
Et ainsi comme il buvoit en une taverne prez   de la porte Saint-Honoré, il fu advisé par un sergent de   l'official, nommé Jehan Gaucher, et un autre sergent son   compaignon, duquel il ne scet le nom; lesquelx sergens lui   dirent qu'il estoit bany de l'evesché de Paris, et que le   temps dudit ban duroit encore.
Lesquelx le prindrent,   et d'illec, tout au lonc de la ville et par-dessus Grant-Pont,   le menerent ès prisons dudit evesque estans prez   de Nostre-Dame de Paris, par devant maistre Robert de   Denis, pour lors official d'icellui evesque, lequel lui dist   que il estoit parti de la court de leans sanz faire aucune   composicion, et que se ses amis eussent voulu qu'il estoient   riches et poissans, et eussent bien composé à lui, disans   que jamaiz de leans ne partiroit s'il n'avoit grace d'aucun   grant seigneur ou dame.
Dist aussi que, par devant ledit official, il confessa avoir   prins et emblé, lui et ledit Perrin, les bourse et sainture   dessus dites; pour laquelle cause il fu condempné en oubliete.
Desquelles prisons il est yssu nagueres par les   graces de la royne faites en la court dudit evesque.
Dist aussi que pour ce qu'il congneust devant ycellui   official avoir plusieurs biens en son hostel à Saint-Marcel,   qui bien valoient la somme de IIIJxx livres, ycellui official   fist yceulx prendre par ses sergens, si comme la femme de   lui qui parle lui a dit au temps et paravant ce qu'il feust   condempné, durant aussi ladite condempnacion, et depuis   sadite delivrance.
Desquelx biens il n'a pu avoir ou recouvrer   aucuns, jà soit ce que plusieurs fois les ait requis.
Item, congnut que, paravant ladite prinse et depuis   ycelle delivrance, lui, ledit Perrin Amiot et Jehan Blanchet,   ont à plusieurs et diverses fois prins et emblé des   fromages et des perdrix au soir, ainssi comme il passoient   par Petit-Pont, jusques au nombre de VJ pieces de perdrix   et VIJ ou VIIJ frommages.
Item, dist que, en l'ostel dudit Gaultier, espicier, il   print et embla le pain de cire duquel il fu trouvé saisi,   pour laquelle cause il a esté mis prisonnier ou Chastellet.
Item, dist que, quatre ans a ou environ, en plain jour,   lui et ledit Perrin Amiot emblerent, ès halles de Paris,   VIJ aulnes de drap de brunette que l'en avoit mis secher   au soleil, lequel drap il vendi, et en ot à sa part XVJ s.,   et ledit Amiot ot le residu.
Ne se recorde pas combien   il le vendi, ne à qui.
Item, dist que, IIJ ans a ou environ, autrement du   temps n'est record, lui et ledit Blanchet prindrent et emblerent,   ès halles de Paris, à l'estal et perche d'un pelletier,   un peliçons de connins, qu'il vendirent ne scet combien,   ne qu'il en ot à sa part.
Item, dist que, V ans a ou environ, en tel temps que   de present, lui et un sien frere estans logez en rue Neufve   Saint-Merry, à l'enseigne de la Heuse, oy crier emmi la   rue: Haro le murtre.
Auquel qui parle fu dit que l'en tuoit   un sien frere; et, pour ce, descendi hastivement de la   chambre où il estoit logez, tenant un badelaire nu en sa   main.
Lequel qui parle, quant il vint emmi la rue, apperçut   que deux hommes se entrebatoient de leurs espées   ou badelaires, qu'il avoient sachez nus, et dont il gettoient   moult fort l'un à l'autre, s'aproucha de l'un desdiz   compaignons, desquelx il ne congnoissoit aucuns, et dudit   badelaire qu'il tenoit, fery l'un d'iceulx parmi la gorge   tout au travers, lequel chey illec.
Ne scet se dudit coup   il mouru ou non, parce qu'il se retray en l'ostel dont il   estoit partis sanz plus fere.
Item, dist que un nommé Gervaise Le Desiré, qui est   de la ville de Rouen, et par ledit mons.
le prevost nagueres   rendu comme clerc à l'official, est un très fort et   grant larron, si comme il a oy dire aus compaignons du   mestier, lequel Gervaise n'est point clerc, parce qu'il a   espousé une fille de peché qui est putain publique, demourant   à Rouen vers Rosebec, ou lieu où l'en vent le   poisson de mer, assez prez de l'eglise Saint-Ouen de Rouen.
VEUES LESQUELLES confessions faites par yceulx Honoré   du Puis et Jehannin de Soubz le Mur, dit Rousseau,   à eulx leues en jugement sur les carreaux, esquelles il   ont perseveré et continué, et en la presence des dessus   nommez conseillers, yceulx conseillers furent tous d'oppinion   que lesdiz prisonniers portoient et avoient porté   faulses couronnes et abusives, et, par ce, devoient estre   rez tous jus comme purs lais, et ad ce furent condempnez   par ledit mons.
le prevost, et pour ce furent rez tout   jus oudit jour.
OUQUEL JOUR DE JEUDI XXVIIJe jour dudit mois d'ottobre   IIIJxx et neuf, après disner, vint pardevers ledit   mons.
le prevost Pierre Caloire, clerc de noble et puissant   seigneur mons.
Arnault de Corbie, chevalier, chancellier   du roy nostre sire, lequel clerc dist que, à la requeste   de reverend pere en Dieu mons.
l'evesque de   Paris, ledit mons.
le chancellier, son maistre, mandoit audit   mons.
le prevost que lui, son lieutenant, le procureur   et conseil du roy nostre sire, feussent, après disner, par-devant   lui, en son hostel, en la rue de la Verrerie, pour   oïr certaines requestes que ledit mons.
l'evesque vouloit   fere contre ycellui mons.
le prevost, et pour respondre   à ycelles.
Auquel lieu furent ledit mons.
le chancellier,   honorables hommes et sages maistres Simon Foison, president   en parlement; Jehan Pastourel, president en la   chambre des comptes, et Jehan de Voisines, maistre des   requestes de l'ostel du roy nostre sire; ledit mons.
l'evesque,   et maistre Jehan Filleul, advocat en parlement;   maistres Jehan Merlet et Robert Caret, promoteurs de   la court dudit mons.
l'evesque; ledit mons.
le prevost;   maistres Jehan Truquam, son lieutenant; Andry Le Preux,   procureur du roy nostre sire oudit Chastellet; Arnoul de   Villers, examinateur, et Aleaume Cachemarée, clerc juré   en ladite prevosté.
LEQUEL MONS.
L'EVESQUE se complaint dudit mons.
le   prevost ausdiz mons.
le chancellier et autres du conseil   du roy, pour ce qu'il avoit condempné à rere, et de fait   fait rere lesdiz Honoré du Puys et Jehannin de Soubz le   Mur, dit Rousseau, lesquelx, au temps de leurs prinses   et emprisonnemens, estoient en habit et possession de tonsure.
Auquel mons.
l'evesque, après ce que par ledit   mons.
le prevost eust esté recité et rapporté la maniere   comme l'en avoit procedé contre yceulx prisonniers, selon   ce que escript est cy-dessus, et aussi monstré certains arrez   de la court de parlement faisans et servans à la matiere   d'iceulx prisonniers, qui s'efforçoient de porter, et, de   fait, portoyent faulses tonsures et abusives, attendues   leurs confessions, lesquelles devoient et doivent estre   prinses et entendues en leurs prejudices, fu dit par ledit   mons.
le chancellier et conseil du roy qu'il se deportast   de plus avant requerre les dessus diz prisonniers qu'il   repetoit et requeroit à avoir, et qu'il n'estoient pas teles   personnes, veues leurs dites confessions et deposicions,   qu'il deussent joïr ne user de privillege de clerc.
Lequel   mons.
l'evesque, après plusieurs altercacions et alleguacions   par lui sur ce faites, requist audit mons.
le chancellier   et conseil du roi que aucuns autres de mess.
du   conseil du roy, non estans officiers du roy oudit Chastellet,   alassent veoir et examiner yceulx prisonniers par lui   repetez, disant que s'il perseveroyent et continuoient en   leurs dessus dites confessions, que volentiers il se deporteroit   de plus avant repeter yceulx.
ET, CE FAIT, par le commandement dudit mons.
le chancellier,   vint et fut present en jugement sur les carreaux,   oudit Chastellet, honorable homme et sage maistre Simon   Foison, president du roy nostre sire en son parlement a   Paris, par devant lequel, l'un après l'autre, furent oys   et examinez les dessus diz prisonniers repetez, c'est assavoir   Honoré du Puys et Jehannin de Soubz le Mur, dit   Rousseau, tant sur la maniere de la possession de tonsure   par eulx et chascun d'eulx prinse, comme sur le cas principal   des crymes et malefices par eulx commis et perpetrez.
Esquelles confessions et deposicions yceulx prisonniers   persevererent et continuerent.
LESQUELLES CONFESSIONS et deposicions faites par   yceulx prisonniers repetez par ledit mons.
l'evesque,   comme clers, recitées et rapportées le mercredi IIJe jour   de novembre mil CCCIIIJxx et neuf, par devers ledit mons.
le chancellier, par la bouche dudit maistre Simon Foison,   presens ad ce honorables hommes et sages maistre Jehan   Pastourel, president du roy nostre sire en sa chambre des   comptes; maistres Jacques de Ruilly, president des requestes   du palays; maistre Jehan de Voisines, conseiller   et maistre des requestes de l'ostel du roy; maistre Jehan   de Cessieres, notaire du roy et greffier criminel en parlement,   et maistre Henry Mauloue, secretaire dudit seigneur;   fu dit et commandé par ledit mons.
le chancellier   et autres dessus diz conseillers du roy, audit mons.
le prevost,   qu'il procedast à l'absolucion ou condempnacion   desdiz Honoré du Puys et Jehannin de Soubz le Mur, dit   Rousseau, par la fourme et maniere qu'il verroit que à   fere seroit de raison.
ITEM, ET AVEC CE, par ledit mons.
le chancellier et   conseil du roy dessus nommez, fut dit et deliberé que   d'ores en avant des prisonniers qui de present sont oudit   Chastellet, et d'aucuns autres qui y pouroient venir pour   cas de cryme ou autrement, qui se advoueroient et porteroient   pour clers, lesquelx ne sauroient lire, escripre   ou chanter, ne aussi congnoistre lettre aucune, ou qui   ne vouldroient dire, prouver et monstrer qu'il eussent eu   tonsure ou lettre et tiltre souffisant de ce, que à leursdites   couronnes, ne aus repeticions que feroit ycellui mons.
l'evesque ou ses commis et deputez, attendu le malice   d'iceulx prisonniers, et la voye par eulx ouverte pour   evader la punicion et juridicion du roy nostre sire, foy   aucune ne soit adjoustée, ne aussi ne soit aucunement   deferé à proceder à l'absolucion ou condempnacion   d'iceulx prisonniers; et ou cas que yceulx prisonniers   vouldront prouver et monstrer qu'il aient eu tonsure ou   lettre, que l'en leur donne terme prefix de enseigner de   ce.
Lequel terme passé, pour savoir la verité par leurs   bouches s'il ont tonsures abusives ou non, qu'il soient   mis à question.
Et ainsi le commanderent et enjoignirent   yceulx mons.
le chancellier et autres conseillers dudit   seigneur audit mons.
le prevost estre fait, gardé, enteriné   et accompli bien et deuement.
JEHAN DE SAINT-OMER, DIT COUSIN.
JEHAN DE SAINT-OMER, DIT COUSIN, prisonnier oudit   Chastellet, par l'accusacion de Jehan Le Brun et Jehannin   La Greue, dit Raoulet de Laon, cy-dessus escrips,   fu attaint et fait venir en jugement sur les carreaux, par-devant   ledit mons.
le prevost, ledit mercredi IIJe jour de   novembre mil CCCIIIJxx et neuf, presens maistres Jehan   Truquam, lieutenant; Martin Double, advocat du roy;   Dreue d'Ars, auditeur; Arnoul de Villers et Robert de   Tuillieres, examinateurs en Chastellet, et Regnault de   Foleville, escuïer.
Lequel Cousin, sur ce juré aus sains   Euvangilles de Dieu, dist et afferma par son serement,   sur ce requis, qu'il avoit autreffois veu yceulx Jehan Le   Brun et Raoulet de Laon, esquelx il n'avoit oncques   veu mal, ne aussi n'avoyent-ilz en lui, s'il ne vouloient   mentir, disant qu'il estoit clerc, non marié, en habit et   possession de tonsure, et que par feu mons.
l'evesque de   Therouenne, darrenierement trespassé, lui fu donné   couronne, XVJ ans a ou environ, en l'ostel dudit evesque,   estant à Therouenne, prez de l'ostel par où l'en va à la   ville de Hesdin, assez loing de la grant eglise de Therouenne;   et de ce il ot lettre, laquelle il ne scet qu'elle   est devenue, parce que depuis ce qu'il ot eu tonsure, il   ne demoura en ycelle ville, maiz a tousjours depuis esté   demourant à Paris, à Troyes, à Prouvins et en autres   plusieurs bonnes villes du royaume, où il a gaigné sa vie   au mestier de cousturier et de ouvrer de pionnerie,   sanz ce qu'il ait fait aucun mal.
Dist avecques ce, que,   comme clerc, autreffois il a esté rendus par la justice de   la Queue en Brye à mons.
l'evesque de Paris; esquelles   prisons il avoit esté mis pour cause d'un compaignon   qu'il avoit navré.
Et semblablement par la justice de   Saint-Magloire avoit esté rendus audit evesque, pour   ce que l'en disoit qu'il avoit emblé certaines escuelles   d'estain; des prisons duquel evesque il avoit esté delivré   par les graces de la royne.
Et dist, sur ce requis, qu'il   ne scet congnoistre ne lire lettre aucune.
VEUE LAQUELLE confession faite par ycellui Cousin,   prisonnier, et les accusacions d'yceulx Jehan Le Brun et   Raoulet de Laon, qui dient et afferment en leurs consciences   que il n'est point clerc, et que autreffois il luy   ont oy dire, et aussi que, par son conseil, ledit Raoulet   fist fere premierement sa tonsure, et que ycellui Cousin   estoit et est le maistre de ceulx qui font et donnent les   couronnes aus autres leurs compaignons, yceulx presens   conseillers delibererent et furent d'oppinion, attendu   l'ordenance cy devant escripte, faite par mons.
le chancellier   et autres du grant conseil du roy, afin de savoir la   verité d'icelle tonsure par la bouche dudit Cousin, qu'il   feust mis à question, attendu que quant il fu prins et   admené prisonnier ou Chastellet, il fu trouvé mussé en   ses chausses trois escus couronnez neufs.
Et ad ce le condempna   ledit mons.
le prevost.
EN LAQUELLE question ledit Jehan Cousin fu mis sur   le petit tresteau, et un petit d'eaue jettée sur lui.
Lequel   tantost requist que pour Dieu l'en le voulsist mettre jus,   et il diroit verité de tout ce qu'il avoit fait, et qu'il avoit   bien et gaigné à mourir.
HORS DE LAQUELLE gehine, ycellui Cousin, de sa volenté   et sanz aucune contrainte, juré, etc., dist, et afferma   par son serement que, V ans a ou environ, lui et un jeunes   homs de son aage et de son tour, pionnier, repairant et   demourant partout, duquel il s'estoit accompaigné, et en   la compaignie duquel, pour cause d'aucuns compaignons   demourans environ Prouvins, où il avoient longuement   ouvré de pionnerie ensemble, ausquelx il avoient eu   noise et riote, et que ilz s'estoient par plusieurs fois combatus   les uns aus autres, pour occasion desquelx debas il   avoit esté prisonnier audit lieu de Prouvins, ès prisons   du roy, et ledit Jehannin du Boys aussi semblablement   emprisonné, lequel, pour ce qu'il avoit tonsure, avoit   esté rendus à la cour de l'official, afin d'eschever la punicion   de la justice temporelle, en laquelle se d'aventure   aucune il estoit emprisonné pour cryme ou delit quelconques,   et qu'il ne feust justiciez, par le conseil dudit   Jehannin du Boys, qui lui dit qu'il ne moroit nul prisonnier   en la cour dudit official, et que tousjours l'en en   yssoit par detencion de longue prison, nouvel advenement   d'arcevesque ou autre grant seigneur, qui faisoient   delivrer yceulx prisonniers, il fist nouvellement et premierement   fere sa couronne en ladite ville de Prouvins,   disant que, paravant ce, il n'avoit oncques eu tonsure   ne porté ycelle, non obstant chose qu'il ait, paravant ce,   dit, confessé ou proposé.
Item, congnut que le premier larrecin qu'il fist fu en   la ville de Paris, prez de Saint-Ynocent, ouquel lieu à   un mercier il print un petit annel d'argent, lequel ne   valoit pas XIJ d.; et que paravant ce qu'il feist faire sadite   tonsure, il n'avoit oncques mès fait larrecin; soubz umbre   de laquelle couronne il a par plusieurs fois et plus hardiement   emblé.
Item, dist que, un mois a ou environ, après ce qu'il   fu delivré de la court l'official, par les graces de la royne,   il seul, de jour, print et embla, en la rue de la Bretonnerie,   un peliçon de connins qui pendoit au devant de   l'uys d'un pelletier en ladite rue demourant; et se mieulx   eust peu prendre oudit hostel, prins l'eust.
Lequel peliçon,   assez tost après ce, il bailla à Jehan Le Brun pour   le porter vendre, present ad ce ledit Lebrun, qui dist qu'il   estoit vray, et que, pour cause dudit peliçon, il fu arresté   prisonnier à Baubigny, par la maniere que plus à plain est   contenu en sa confession.
Item, dist que, environ mi-may darrenierement passé,   à un cry de haro qui fu fait en la rue du Bourc-l'Abé, il   entra en l'ostel d'un homme qui avoit esté navré, ouquel   hostel il print VJ escuelles d'estain qui estoient sur une   huche, pour lesquelles il fu mené prisonnier à Saint-Magloire,   ès prisons dudit lieu, et d'icelles rendu à   l'evesque de Paris, comme clerc, et desdites prisons delivré   par les graces de la royne, par la maniere que dit a   cy-dessus.
Item, dist que, puis la delivrance à lui faite par la   royne des prisons de l'evesque, il ala en la ville d'Amyens   se loger en un hostel ouquel l'en osteloit gens, et y coucha   une nuit.
Et auprez de la chambre où il gisoit, avoit   un coffre, lequel il cuida desrober; mais il ne pot, pour   les gens qui estoient couchez en ycelle.
Ouquel lendemain,   ainsi comme environ midi, il monta en la chambre   où il avoit geu la nuit precedent, veans son hoste et   hostesse en laquelle chambre où ledit coffre estoit, il   entra, et, d'unes tenailles de fer qu'il portoit communement   avecques lui, et, à l'ayde d'icelles, ouvry la   serrure d'icellui coffre, ouquel il print tout ce qu'il   trouva d'argent qui estoit dedens, c'est assavoir VIJ fr.
en or.
Item, dist que, deux ans a ou environ, ainsi comme il   estoit logé en un petit villaige par-deçà Tours, en soy   choffant au soir avecques son hostesse, il vit et apperçut   que sadite hostesse mussoit en un coffre qui estoit à l'entrée   de l'uys de sa chambre un petit drappellet noué.
Ne   savoit lors qu'il avoit dedens.
Lequel qui parle, veant   que ledit coffre n'estoit point fermé, se releva de nuit du   lit où il estoit couché, pour venir à icellui coffre, ouquel   coffre il print ledit drappelet noué, et s'en vint recoucher.
Le lendemain qu'il fu jour, et hors dudit hostel,   regarda qu'il avoit dedens ledit drappellet, ouquel il   trouva trois escus couronnez de XVIIJ s.
par.
la piece, et   un gros annel d'argent, qu'il a vendu à Paris, à un tabletier   prez de Saint-Ynocent, la somme de IIIJ s.
par.
.
Item,   dist, present ledit Raoulet de Laon, que eulx deux ensemble,   puis un an ençà, oultre la porte Saint-Honoré,   prindrent une houppellande sangle à usage d'omme, ne   scevent de quel drap, laquelle ilz vendirent XVJ s.
à un  freppier demourant ès halles.
Item, dient, yceulx Cousin et Raoulet, que, un an a   ou environ, eulx, et, en leur compaignie, Jehannin   d'Estain, dessus nommé, au-devant de l'uys et chappelle   Estienne Haudry, prindrent une relique d'argent que   l'en avoit mis à l'uys d'icelle chappelle, pour demander   pour Dieu, et afin que les bonnes gens feissent leurs aumosnes;   ouquel relique n'avoit dedens sinon sendail vermeil   et autres menues choses de drappeaux et cuevre-chefs   de soye; et l'argent dudit relique vendi à pusieurs   et par menues parties, ledit Jehannin d'Estain, la somme   de XXIIIJ s., si comme il leur dist, lesquelx ilz departirent   ensemble, comme compaignons font en tel cas l'un à   l'autre.
Item, dist que lui et ledit Jehannin d'Estain, ès joustes   qui darrenierement ont esté faites à Saint-Denis en France,   se bouterent de jour en l'ostel d'un prestre demourant en   ycelle ville, ouquel il trouverent un manteau court doublé   de drap pers et vert, lequel il prindrent, et ycellui   vendirent à Paris, ès halles, la somme de XXVJ s., dont il   ot la moitié.
Item, dient, yceulx Jehannin Cousin et Raoulet, que,   ensemble et chascun par soy, il ont emblé plusieurs et   grant quantité de plas, escuelles, quartes et pintes d'estain,   dont ilz ne sauroient nommer ou designer les lieux où prins   ont yceulx, quant, ne en quel lieu, ne aussi où il les ont   vendues, pour la multiplicacion desdiz fais, et reiteracions   par eulx et chascun d'eulx encourus en ce que dit   est touchant ycelle vesselle d'estain.
Item, environ Noël darrenierement passé, en la rue du   Sac, où l'en crioit le feu en l'ostel d'un chevalier, il se   bouta dedens ycellui hostel, ouquel il print et apporta   hors d'icellui un moyen bacin à laver mains et unes   chausses vermeilles, qu'il trouva sur le banc au-devant   du feu; lequel bacin, ainsi comme il yssoit hors dudit   hostel, lui fu resqueux et osté ne scet par qui, et lesdites   chausses il appliqua à son prouffit.
ESTIENE BLONDEL.
ESTIENE BLONDEL, né de la ville de Jargueau, si comme   il dit, prisonnier detenu oudit Chastellet, et admené   en la compaignie du dessus dit Cousin, pour souspeçon   qu'il ne soit compaignon, complice et consentant des   larrecins faites par ycellui Cousin, fu fait venir et attaint   en jugement sur les carreaux, le mercredi IIJe jour de   novembre l'an mil CCCIIIJxx et neuf dessus dit, par-devant   mons.
le prevost, presens maistre Jehan Truquam, lieutenant;   Martin Double, advocat du roy en Chastellet;   Dreue d'Ars, auditeur; Robert de Tuillieres, Ernoul de   Villers, Nicolas Chaon, examinateurs, et Regnault de   Foleville, escuïer.
Lequel prisonnier, juré et par serement   de dire verité de ce que demandé lui seroit, dist   et afferma par son serement, sur ce requis, qu'il estoit   mariez, en la ville de Jargueau, à une jeune femme nommée   Denise, laquelle avoit un petit filz de lui; et que   sadite femme et enffens il avoit lessiée puis trois sepmaines   ença, et s'en estoit venus à Paris pour gaigner et ouvrer   de pionnerie, pour ce que l'en n'en ouvroit point ou   pays dudit lieu de Jargueau, duquel mestier il est.
Dist   aussi que lui estant en l'aage de VIIJ ans ou environ, ses   parens et amis le menerent en la ville d'Orleans, par-devers   l'evesque Nico, qui pour le temps estoit, en la   chambre dudit evesque, environ heure de tierce, lequel   evesque lui demanda s'il savoit lire; et il et sesdiz amis   respondirent que non, et promistrent audit evesque qu'il   le feroient aler à l'escolle; moïennant laquelle promesse,   ycellui evesque, seul estant en sadite chambre, lonc   vestu, n'est record s'il avoit housse ou habit de prestre   qui vueille chanter messe, ne de quel drap il estoit vestu,   lui donna, en la saison de karesme, en un jour de mercredi,   tonsure de clerc, et, en ce faisant, lui donna une   buffe, sanz autre chose lui faire ou dire; et de ce ot   lettre, ne scet où elle est est ne que elle est devenue, par   ce que depuis il ne lui chalu d'avoir ou recouvrer ycelle.
Et dist que, depuis ce qu'il ot eu ladite couronne, sesdiz   amis le envoyerent à l'escolle par l'espace de deux ans   ou environ, et aprint sa paternostre et ses sept seaumes.
Et dist, sur ce requis, qu'il ne scet lire en aucune maniere,   ne congnoistre un A d'un B,  nec e contra.
Requis   se il scet sa paternostre et son  Credo , dist par serement  qu'il scet bien sadite paternostre, maiz ledit  Credo ,  non.
Requis se il congnoist de guaires lonc temps le dessus dit   Cousin, dit qu'il a environ deux ou trois jours qu'il ont   acompaigné l'un l'autre, et que en lui il ne vit oncques   mal aucun.
VEUE LAQUELLE confession, attendu que ycellui   Estienne est mariez et ne scet congnoistre lettre aucune,   les dessus diz presens conseillers furent d'oppinion et delibererent   que, pour savoir la verité de la tonsure dudit   prisonnier, il feust mis à question, assavoir se il perseverroit   en ycelle confession ou non; et ou cas qu'il perseveroit   en ycelle, que l'en lui prefixast terme competent   pour ycelle envoïer querre, et s'il ne le confessoit, que   l'en procedast au seurplus contre lui ainssi que raison   seroit; et ad ce fu ledit Estienne condempné par ledit   mons.
le prevost.
EN LAQUELLE question, ycellui Estienne Blondel, prisonnier,   fu mis sur le petit tresteau, et congnut et confessa   non estre clerc, et que, par le conseil d'un nommé   Jehannin Durant, demourant à Orleans, qui est cousturier,   homme moyen hault, il, puis trois mois a ou environ,   fist faire sadite tonsure premierement, et que oncques   mès paravant ycellui temps il n'avoit porté tonsure   quelconques, nonobstant chose que paravant cy dessus   escripte il eust dit ne affermé.
Lequel Durant, quant il   lui conseilla à prendre ycelle couronne, lui promist que   s'il le vouloit suir, qu'il le feroit riches homs, et qu'il   yroyent gaigner ensemble; disant que, afin d'eschever la   hastive justice temporelle, qu'il estoit bon et neccessité   qu'il eussent chascun une tonsure, afin que s'il estoient   prins par la justice laye, que, comme clers, il feussent   rendus à l'official.
Et, pour ce, firent fere ensemble leurs   couronnes, avant ce qu'il partissent d'icelle ville d'Orleans,   par un barbier demourant en ycelle ville.
Requerant   instanment que l'en le voulsist mettre hors de ladite   question, et il diroit verité de tous les larrecins que fais   avoit, dont il y en avoit plusieurs, et avoit bien gaigné   et deservi à morir.
Et, pour ce, fu ycellui prisonnier fait   mettre hors de ladite question, et mener en la cuisine   pour soy chauffer en la maniere acoustumée.
HORS DE LAQUELLE question, ycellui Estienne Blondel,   prisonnier, persevera et continua en ladite confession   par lui faite en ycelle gehine, disant pour verité   qu'il avoit prins tonsure par la maniere que dit est, et   que lui et ledit Durant, un pou avant la venue de la   royne faite à Paris, se partirent d'icelle ville d'Orleans   pour venir à Paris, en laquelle ville de Paris, avant ycelle   venue et durant la feste de ladite royne, il ont prins et   emblé, par plusieurs et diverses fois, environ XX escuelles   d'estain, qu'il ont vendues, en ladite ville, aus potiers   d'estain, et l'argent ont parti ensemble par moitié.
Item, congnut que, lui et Raoulet de Laon dessus   nommé, durant ycelle feste, emblerent, en rue Neufve   Saint-Merry, une houppellande de pers sengle, que a   vestue ledit Raoulet, laquelle lui fu baillée du consentement   de lui, dudit Cousin, et de Jahannin d'Abeville   dessus nommé.
Item, dist que puis XV jours ença, lui estant en la ville   de Chartres, en la compaignie dudit Cousin, il print et   embla, sur un chaussetier, unes chausses de brunette,   lesquelles il a chaucées; et en l'ostel de l'Escu de Bretaigne,   en ladite ville de Chartres, ouquel lui et ledit   Cousin estoient logez, en unes bouges qu'il trouva ouvertes,   estans sur un lit, en une chambre auprez de   celle où il avoient jeu la nuit precedente, unes paire de   chausses, l'une blanche, l'autre vermeille, lesquelles   chausses ledit Cousin a chaussées; toutes ycelles chausses   prinses en un jour en ycelle ville de Chartres.
Item, dist que, un mois a ou environ, lui et ledit Durant   sont alez de nuit ou pays du Perche, ouquel ilz ont desrobé   en trois eglises, l'une eglise estant à un quart de lieue de   l'autre, en chascune d'icelles eglises, et tout en une nuit,   prins un galice, sanz autre chose prendre ou emporter   d'icelles eglises; lesquelx galices ycellui Durant a fondus   en lingot et en plate, et de l'argent qu'il a receu d'iceulx,   a eu à sa part la somme de XX s.
.
Lesquelles eglises ycellui   Durant ouvroit à un crochet de fer qu'il portoit avecques   lui sur soy.
Item, dist que, en passant parmi les villaiges, en venant   de ladite ville d'Orleans à Paris, d'ilec ou pays du Perche   et lieux voisins, il et ledit Durant ont prins et emblé,   par plusieurs et diverses fois et journées, et en plusieurs   lieux, le nombre de LX escuelles que plas d'estain, lesquelx   il vendoient aux plus prouchaines villes là où il les   trouverent à vendre, dont il a tousjours eu sa part et   porcion.
Et dit avecques ce, que quant lui et ledit Durant   fist fere leurs couronnes ensemble en ycelle ville   d'Orleans, ilz promistrent et jurerent li uns à l'autre que   jamaiz jours de leurs vies ne feroient aucun autre mestier   que gaigner où ilz pourroient trouver à gaigner, lequel   gaing il entendoit et entend embler; et que de tout ce   qu'il gaigneroient, il feroient bonne part, porcion et   compaignie ensemble; et que, à ceste cause et occasion,   pour eschever la juridicion laye, il avoient fait faire leursdites   couronnes, et non pour autre cause on tiltre quelconques   que il qui parle eust ou sceust.
Lequel Durant,   depuis ce qu'il furent en ladite ville de Chartres, et qu'il   ot eu sa part desdiz galices, il ne vit; maiz lui dist qu'il   vouloit aler à la Rochelle et ou pays d'environ, soy adventurer   à gaigner; et lui qui parle dist qu'il vouloit s'en   retourner à Paris.
Et lors s'acompaigna dudit Cousin,   avecques lequel, pour le brief temps qu'il ont eu ensemble,   il n'a aucune chose gaigné ou prouffité, ne aussi   n'a ledit Cousin, où il ait eu part ou porcion aucune.
Et   plus n'en scet sur tout, diligenment, interrogué et   examiné.
JAQUET AUGUIER, DIT HUCHIER.
L'AN DE GRACE MIL TROIS CENS quatrevins et neuf,   le jeudi IIIJe jour de novembre, en jugement sur les   quarreaux, par devant mons.
le prevost, presens maistres   Jehan Truquam, lieutenant; Arnoul de Villers, Robert   de Tuillieres, Robert de Pacy, examinateurs; Jehan de   La Folie, receveur de Paris, et Estiene Le Fevre, huissier   de parlement; fu attaint et fait venir Jaquet Auguier,   dit Hucher, né de la ville de Lille, prisonnier oudit   Chastellet, accusé, en sa présence, par Jehan Le Brun et   Raoulet de Laon, cy-dessus nommez, qu'il est homme   houllier publique, menant filles de vie par le pays, et   alant de nuit parmi la ville de Paris, pour vouloir gaigner   comme eulx faisoient.
Et en leur compaignie, le vendredi   aouré darrenierement passé, environ heure de VIIJ heures   en la nuit, qu'il virent un chartier qui se disoit charretier   de madame Katherine de France, seur du roy, auquel   chartier, qui avoit acheté du poisson à Petit-Pont, ainsi   comme il s'en aloit en son hostel, rue Saint-Jaques, portant   une lanterne en sa main, ycellui Jaquet, d'un gros   baton qu'il tenoit, rompi et cassa ycelle lanterne, et,   oultre ce, lui et yceulx Jehannin Le Brun, Raoulet et un   nommé Hennequin, qui estoit compaignon dudit Jaquet,   rompirent audit chartier une bourse qui pendoit à sa poitrine,   ycelle emporterent, et l'argent qui estoit dedens   burent et despendirent celle nuit en une taverne dite à   la Granche, estant à Petit-Pont, de laquelle, quant ilz   se partirent, ilz cuidierent entrer en l'ostel d'une poissonniere   par les fenestres de son hostel, qui estoient ouvertes,   pour la cuidier desrober; maiz il ne porent, pour les voisins   qui regardoient sur ycelles fenestres.
Et aussi que jà   soit ce qu'il porte couronne, qu'il n'est point clerc, et   qu'il luy oy dire et confesser.
Lequel prisonnier, juré aux   sains Euvangilles de Dieu de dire verité sur ce que dit   est et autres choses que l'en lui demanderoit, dist et afferma   par son serement, sur ce requis, qu'il n'estoit point   clerc, et que la tonsure qu'il portoit, il avoit fait fere   de sa volenté, darrenierement, quant l'en lui feist et appareilla   ses cheveux; et aussi que oncques il ne fu à l'escolle,   ne ne scet congnoistre ou lire lettre aucune.
Et   quant ausdites accusacions contre lui faites, dist par son   serement qu'il n'en estoit riens, maiz estoit preudomme,   de bonne vie et renommée, et qui volentiers gaignoit sa   vie au mestier de hucher, dont il estoit varlet.
VEUE LAQUELLE accusacion et confession faite par ycellui   Jaquet Auguier, hucher, prisonnier, et considerées   ycelles denegacions par lui faites, les dessus diz presens   conseillers delibererent et furent d'oppinion, pour savoir   plus à plain la verité d'iceulx cas, et autres crymes et   delis par lui commis, qu'il feust mis à question; et ad ce   fu ycellui Jaquet, par ledit mons.
le prevost,   condempnez.
EN LAQUELLE question il fu mis sur le petit tresteau,   ouquel lieu il ne voult riens dire, et, pour ce, fu mis   sur le grant tresteau.
Lequel, comme il y ot un pou esté,   requist instanment que l'en le voulsist mettre jus et hors   d'icelle question, disant et affermant par son serement   qu'il avoit bien deservi à avoir la mort, et qu'il diroit la   verité de tous les crymes et delis par lui commis, faiz et   perpetrez; et, pour ce, fu mis hors d'icelle question, et   mené choffer en la cuisine en la maniere acoustumée.
HORS DE laquelle question, ycellui Jaquet, et par serement,   dist et afferma que, environ le vendredi aouré   darrenierement passé, lui, ledit Jehannin Le Brun, un   appellé Hennequin, varlet hucher, demourant partout,   et est Hennuyer, se partirent de l'ostel de la Granche,   à Petit-Pont, en laquelle il avoient beu ensemble, en entencion   d'aler gaigner aucune chose pour eulx vivre, et   que ainsi comme ilz vindrent à Petit-Pont, au lieu où   l'en vent poisson d'eaue doulce, environ VIIJ heures en   la nuit, virent un bon homme qui avoit acheté du poisson,   lequel s'en vouloit aler en son hostel, en la rue   Saint-Jaques; auquel homme, qui depuis il a oy dire qu'il   estoit chartier de madame Katherine de France, ainsi   comme il fu environ l'enseigne du Turbot, à Petit-Pont,   il qui parle, d'un petit baton de fagot qu'il tenoit en sa   main, rompi à icellui charretier une lanterne qu'il portoit,   et, avecques ce, mist sa main à la poitrine dudit   chartier, à laquelle pendoit une petite bourse de cuir,   laquelle il rompi, et ycelle, avecques l'argent qui estoit   dedens, despendirent celle nuit en l'ostel de la Granche,   de Petit-Pont dessus dit.
Dist avecques ce, que quant il eurent beu et despendu   ledit argent, lui et lesdiz Brun et Hennequin se partirent   d'icelle taverne, et prindrent complot ensemble d'aler   desrober une poissonniere ou frommagere qui demouroit   lors auprez de Petit-Pont, en l'ostel de laquelle ilz cuiderent   entrer par les fenestres du bouge d'embas; maiz il   ne porent, pour ce que, en voulant ce fere, ilz furent   apperceuz des voisins de la rue; et par tant se partirent   d'ensemble celle dite nuit sanz aucune autre chose fere.
Item, dist que, environ un pou paravant la Penthecouste   darrenierement passée ot un an, il estant en la compaignie   dudit Hennequin et d'un nommé Jehannin Favas,   cousturier, homme marié, demourant vers Clermont en   Beauvoisis, burent ensemble en la compaignie d'un brodeur   et d'un autre dont il ne scet le nom, à l'enseigne de   la Selete, prez Sainte-Oportune; lequel brodeur requist   lors audit Favas, et aussi à lui et ausdiz compaignons,   comme il voulsissent, pour l'amour de lui, batre et villener   un autre brodeur nommé Cloz Unire, du pays de   Honguerie, en leur disant qu'il leur donroit à souper, et   paieroit pour eulx environ XVJ s.
qu'il avoient illec despendus   ensemble, et que, ce fait, il donroit à chascun   desdiz compaignons unes bonnes paires de chausses.
A   la volenté duquel brodeur acomplir yceulx compaignons   s'accorderent; et ce jour mesmes, au soir, espierent   ycellui feu Cloz, pour vouloir enteriner leurs promesses,   et se bouterent en un petit porche estant assez prez de   l'ostel dudit Cloz, pour le vouloir batre et injurier quant   il vendroit soy coucher en son hostel, et illec furent   l'espace de heure et demie ou environ, et atant se partirent   sanz riens fere celle dite nuit, en leur compaignie   tousjours ledit brodeur.
Dist avecques ce, que deux ou trois jours après ce que   dit est, lui et lesdiz compaignons si vindrent boire en ladite   taverne de la Selle, afin de veoir si ledit Cloz partiroit   de son hostel, qui y estoit, si comme ledit brodeur leur   avoir dit; lequel Clos il virent partir de sondit hostel   pour s'en vouloir aler droit en la rue Saint-Denis; lequel   Clos il poursuirent moult fort et asprement, en entencion   de luy batre et injurier, et ycellui attaindrent environ la   place aus Chas, en laquelle place il le abatirent à terre   de plusieurs cops de bastons qu'il lui donnerent, sanz   autre chose lui faire, pour la multitude des gens qui illec   survindrent; et se partirent, l'un çà, l'autre là, afin qu'il   ne feussent apperceuz ou congneuz, et que par les gens   de justice il ne feussent menez en prison.
Dist encores que, pour acomplir leurdites promesses,   environ la veille ou surveille de ladite Penthecouste, eulx   cinq ensemble se assemblerent de nuit au portail de ladite   eglise de Sainte-Opportune, en entencion d'aler battre ledit   Cloz, qu'il savoient bien qui estoit couchez en sa chambre,   si comme ledit brodeur leur avoit dit.
Et, pour ce, alerent   à l'uys du porche par où l'en montoit en la chambre dudit   Cloz, lequel huys ils trouverent fermé, et le fery, il   qui parle, du pié, en entencion de lui cuidier rompre;   maiz il ne pot.
Lesquelx, afin que les voisins ne les oyssent   ou apperceussent, ouvrirent ledit huys aus pointes des   dagues qu'il portoient; et, ce fait, lui et ledit Jehannin   Favas, demourant en la rue au devant dudit huys, et par   maniere d'esbatement, se prindrent à chanter haut et cler   de leur povoir, afin que les voisins ne peussent pas si   aisiement oïr aucune noise, se lesdiz compaignons le faisoient,   à l'entrée de la chambre dudit Cloz; et les autres   trois compaignons monterent en hault, et oy comme ilz   rompirent l'uys de la chambre d'icellui Cloz.
Ne scet que   lors ilz firent audit Cloz, ne s'il le batirent ou non, parce   que lui et ledit Favas demourerent emmi la rue, par la   maniere que dit est; et toutesvoies dist, sur ce requis,   que quant lesdiz trois compaignons furent descendus de   ladite chambre, ilz dirent à lui qui parle, et audit Favas   son compaignon, qu'il avoient très bien batu ledit Cloz.
Et, ce fait, se departirent l'un de l'autre, et lui et ledit   Favas alerent celle nuit esbatre parmi la ville de Paris,   sanz fere aucun mal, jusques au lendemain matin qu'il   fu grant jour, qu'il se retrahy sur son maistre, demourant   en la grant rue Saint-Jaques.
Ne scet où ycellui Favas ne   lesdiz IIJ autres compaignons alerent.
Dist aussi que, IJ ou IIJ jours après ce que dit est, fait   et advenu, il oy dire, environ ladite eglise de Sainte-Opportune,   comme ledit Cloz avoit esté batus, et qu'il   avoit esté mort.
Et plus n'en scet quant de present, sur   ce requis.
JEHANNIN FONTENE.
JEHANNIN FONTENE, né de la ville de Rouen, laboureur   et vigneron, prisonnier ou chastellet de Paris,   accusé par les dessus diz Jehan Le Brun, Raoullet de Laon   et Jehannin de Saint-Omer, dit Cousin, d'estre homme   de mauvaise vie et renommée, houllier, homme vacabond,   joueur de faulx dez, frequentant foires et marchez,   et lequel il ne virent oncques fere aucun labour ne gaigner   à aucune chose fere, jà soit ce qu'il aient veu ycellui   Fontene tousjours avoir de l'or et de l'argent en sa   bourse, et aussi vestu de longues houppellandes jusques ès   piez, bien fourrées; et est ycellui Fontene retonteur   et recepteur de larrons, si comme, en la foire qui darrenierement   a esté à Lusarches, il ont oy dire à Jaquemin   de Bouloigne et autres telz compaignons gaigneurs d'aventage   comme eulx sont; fut fait venir par devant mons.
le   prevost, lui estant en jugement sur les carreaux, le samedi   VJe jour de novembre l'an mil CCCIIIJxx et neuf, presens   maistres Jehan Truquam, lieutenant; Jehan de Cessieres,   notaire du roy nostre sire et greffier cryminel en   parlement; Dreue d'Ars, auditeur; Ernoul de Villers,   Oudart de Fontenoy, Robert de Tuillieres, examinateurs   en Chastellet, et Regnaut de Foleville, escuïer.
Lequel   Jehannin Fontene, prisonnier, accusé par lesdiz Brun et   Cousin de ce que dit est, et à lui par eulx recité en sa   presence, sur ce juré aus sains Euvangilles de Dieu qu'il   dira verité de ce que dit est, et aussi de tout ce que l'en   lui demandera, dist et afferma par serement, sur ce requis,   qu'il estoit homme de pene et de labeur, et n'avoit   oncques veu ne congneu yceulx Brun, Cousin et Jaquemin   de Bouloigne, par quoy il les congneust ne eust aussi   aucune congnoissance d'eulx, maiz estoit homme qui se   vivoit et gouvernoit à la pene de son corps le mieulx   qu'il povoit; et n'avoit aussi oncques veu ne vestu houppellande   fourrée, ne maintenu la vie que lesdiz Brun et   Cousin disoient contre lui.
VEUES lesquelles denegacions faites par ycellui Fontene,   prisonnier, et les accusacions desdiz Brun et Cousin,   qu'il afferment en leurs consciences estre vrayes, la   maniere des responses faites par ledit prisonnier et son   maintien, lesdiz conseillers presens delibererent et furent   d'oppinion, attendu ce que, en toutes les autres accusacions   faites par yceulx Brun et Cousin, ilz ont esté trouvez   disans verité, et considerées leurs affirmacions, que   pour savoir de ce et de la vie dudit Fontene, prisonnier,   la verité par sa bouche, qu'il feust mis une fois seulement   à question.
Et ad ce fu, par ledit mons.
le prevost,   condempnez.
EN LAQUELLE question ycellui Fontene fu mis sur le   petit tresteau; et assez tost après ce que l'en lui ot jetté   un petit d'eaue sur lui, requist instanment qu'il feust mis   hors d'icelle, disant et affermant en sa conscience qu'il   diroit et congnoistroit tous les larrecins qu'il avoit faiz,   dont il en y avoit plusieurs; et, pour ce, fu mis hors   de ladite question, et mené chauffer en la cuisine en la   maniere acoustumée.
HORS DE LAQUELLE question, sanz aucune force ou   contrainte, ycellui Fontaine, prisonnier, congnut et confessa,   que, demi an a ou environ, ainsi comme il ot beu   en la compaignie d'aucuns compaignons dont il n'est   reccord des noms, à l'enseigne du Chasteau, vers la   Croix du Tirouer, il vit et apperçut deux hennaps d'argent   qui estoient sanz garde, au bout d'une table, des   assiettes dudit hostel, lesquelx hennaps il print et mussa   en son sain, et yceulx, ce jour mesmes, vendi, oultre   Petit-Pont, à un homme hostellier qu'il trouva vers la   place Maubert.
N'est record de son nom, de sa demeure,   ne quelle somme d'argent il les vendi.
Item, semblablement et environ ledit temps, ainsi   comme il faisoit semblant de regarder s'il trouveroit aucuns   compaignons qui beussent à l'enseigne du Heaume,   à la porte Baudoir, il vit, comme au lieu où la dame de   leans reçoipt son argent, l'un des clers ou varlez dudit   hostel qui mist auprez de ladite dame deux gobelez d'argent,   dont elle ne se prenoit de garde en aucune maniere,   lesquelx il print et mist soubz un manteau qu'il avoit lors   vestu, et yceulx gobelez, ce jour mesmes, vendi sur   Grand-Pont, à un changeur, la somme de VJ fr.
et demi.
Item, dist que, trois mois a ou environ, ainsi comme   il marchandoit des chausses à l'ymage Sainte-Catherine,   soubz les pillers devant Saint-Ynocent, il print et embla   unes paire de chausses vermeilles, qu'il a chaussées.
Item, environ ledit temps, à l'enseigne de la Teste-Noire,   ainsi comme il faisoit semblant d'acheter du drap   pour fere un chapperon, il print le drap d'un chapperon   de brunete, lequel il vendi, à un freppier demourant ès   halles, IIJ s.
.
Item, dist que, deuz ans et demi a ou environ, lui   estant pour lors logé en la rue de la Harpe, à l'enseigne   de l'Escu-Saint-George, ainsi comme il passoit par la sale   où il avoit disné grant quantité de gens, vit et apperçut   que sur le dresseoir d'icelle sale estoient demourez deux   hennaps d'argent, lesquelx il print et emporta ce jour   mesmes, et vendi sur Grant-Pont, à un changeur, la   somme de cinq frans d'or, qu'il en ot et reçupt.
Item, dist que, VJ ans a ou environ, ainsi comme il   estoit logez, à heure de disner, en un hostel en la ville   de Pontoise, il vit et apperçut une houppellande de drap   gris sengle à usage d'omme, qui estoit pendue à une   perche d'une chambre prez du lieu où il buvoit, laquelle   houppellande il print par devers soy, et ycelle, ou jour   que prinse l'avoit, vendi en ladite ville de Pontoise, à   un freppier, XIIJ s.
.
Item, dist que, cinq ans a ou environ, en passant parmi   la ville de Saint-Denis, et buvant d'une chopine de vin   en une taverne, il print, oudit hostel, un petit manteau   court sangle de drap marbré, qui estoit sur une table en   l'ostel où il buvoit, lequel mantel il vendi, avant qu'il   partist d'icelle ville, VJ s., à un homme qu'il ne congnoist.
Item, dist que, VJ ans a ou environ, ainsi comme il ot   deschaucé un sien maistre qu'il servoit lors, appellé Jehan   Le Fevre, lequel Fevre estoit de l'eschançonnerie du   roy, eulx estans logez en ladite ville de Pontoise, et en   couchant sondit maistre, il print et osta à icellui son   maistre, en une bourse qui pendoit à sa poitrine, un franc   en or.
Et dist, sur ce requis, que, à toutes lesdites larrecins   par lui faites, il a esté tout seul, ne n'en sauroit   nommer ou enseigner aucuns autres compaignons dudit   mestier, si non lesdiz Brun et Cousin, qu'il a tousjours   oy dire et reputer à plusieurs compaignons estre larrons   très grans.
ET, CE FAIT, par devant ledit mons.
le prevost, lui   estant en jugement sur les carreaux, presens maistres   Jehan Truquam, lieutenant; Dreue d'Ars, auditeur; Martin   Double, advocat; Andry Le Preux, procureur du roy   ou Chastellet; Jehan Delcy, Denis de Bausmes, Jaques   du Boys et Michel Marchant, advocas oudit Chastellet;   Pierre Picot, auditeur d'embas; Nicolas Blondel, maire   de Saint-Martin; Ernoul de Villers, Robert de Pacy,   Oudart de Fontenoy, Robert de Tuillieres et Nicolas   Chaon, examinateurs oudit Chastellet; furent faiz venir   et attains, des prisons où il estoient, les dessus diz Jehannin   La Greue, dit Raoulet de Laon; Honoré du Puis,   Jehannin de Soubz le Mur, dit Rousseau; Jehannin de   Saint-Omer, dit Cousin; Estienne Blondel, Jaquet Auguier,   dit Hucher, et Jehannin Fontene; ausquelx, et à   chascun d'eux à par soy, fu leu et recité leurs procès et   confessions par eulx faites, cy-devant escriptes, esquelles   confessions, eulx et chascun d'eulx persevererent par la   fourme et maniere que escriptes sont, disans icelles par   eulx ainsi avoir esté faites, dites et recongnues que   escriptes sont, et que elles contenoient et contiennent   verité, sauf tant que ledit Jehannin Rousseau dist et afferma   par son serement que jà soit ce qu'il eust, par sadite confession,   chargé, empesché ou occupé Jehan Blanchet,   neantmoins il n'avoit pas de ce dit verité, et l'avoit fait   par hayne qu'il avoit à lui, pour cause de ce que, par   plusieurs fois, il l'avoit blasmé des folies qu'il faisoit, de   ce aussi qu'il ne faisoit meilleur chere et compaignie à sa   femme Guillemete dessus dite, et que quand il avoit demandé   audit Blanchet de l'argent à prester, qu'il ne lui   en avoit point voulu bailler à son besoing.
VEUES ET OYES lesquelles confessions, ledit mons.
le   prevost demanda aux dessus diz presens conseillers leurs   advis et oppinions qu'il estoit bon estre fait desdiz prisonniers.
Tout lesquelx, tout veu et consideré, attendu   que lesdiz prisonniers et leurs meffaiz estoient deppendens   l'un de l'autre, et aussi que, par le moyen dudit   Jehan Le Brun et par son accusacion, les dessus diz prisonniers   avoient esté attains et convaincus, que, en tant   comme il touche ycellui Jehan Le Brun, de present l'en   sursseist de fere executer le jugement cy-dessus escript   contre lui fait et donné.
Item, et que lesdiz Jehannin La Greue, dit Raoulet de   Laon, et Jaquet Auguier, dit le Hucher, feussent executez   comme murdriers et larrons, c'est assavoir trainez et   pendus.
Item, et aussi lesdiz Honoré du Puis, Jehannin de   Soubz le Mur, dit Rousseau; Jehannin de Saint-Omer,   dit Cousin; Estienne Blondel et Jehannin Fontene, et   chascun d'eulx, comme larrons, feussent executez et pendus.
Lequel mons.
le prevost les condempna ad ce.
LEQUEL Jehannin La Greue, dit Raoulet de Laon, ensemble   tous les dessus diz prisonniers condempnez, ont   esté, aujourd'uy VJe jour de novembre mil CCCIIIJxx et   neuf, menez à leur darrenier tourment; et n'a ycellui   Raoulet de Laon dit aucune autre chose ou cas nouvel   par lui fais et commis, autre que cy dessus est escript,   qui lui porte aucun prejudice.
ITEM, au lieu dessus dit, Jaquet Auguier, cy-dessus   nommé, congnut que, lui et un nommé Thevenin de   Louvain, de Laon, chaussetier, demourant et repairant   en Marché-Palu, sur un chaussetier appelé Guiot, lequel   Thevenin tient une fille de peché en Glatigny, et ont   leur chambre auprez de l'hostel des Marmousez, en la   Cité, en un porche au dessus d'une pasticiere, vefve   femme, et a nom, l'amie dudit Thevenin, Perrotine, reppairant   en la Bouclerie; puis V ans ença qu'il ont esté   compaignons ensemble, ont prins et emblé, par plusieurs   fois et en divers lieux, plusieurs et grant quantité de   robes, comme manteaulx, houppellandes, cotes hardies   à femme et fourrées, et plusieurs autres larrecins; et en   yceulx perseveré par tant et diverses journées, de nuit   et de jour, que, pour la multiplicacion d'iceulx, il ne les   sauroit nombrer ne enseigner.
Lesquelx biens, ainsi par   eulx prins et emblez, ilz vendoient le plus tost qu'ilz   povoient, et l'argent jouoient aus dez.
Et dist que, puis   ledit temps, il et ledit Thevenin ont pou ou neant   gaignié à ouvrer de leurs mestiers, et ont tousjours   pourseu et frequenté ledit fait, tant à Paris, ès villages   d'environ, ou païs de Lannois et de Soissonnois, et que   quant il se prenoyent à ouvrer des mestiers qu'ils savoyent,   il le faisoient afin qu'on ne se donnast garde de   quel part leur venoit l'argent qu'il despendoyent chascun   jour.
Item, dist que, luy et un nommé Alari Quarri, cousturier,   demourant partout, lequel a pere et mere demourans   ès louages mons.
d'Anjou, ont tenu lonctemps   ensemble une chambre en un porche en la rue des Graveliers,   et que, en yver derrenierement, ot un an,   eulx estans couchiez aus Escumes, en la ville de Pontoisse,   au partement qu'ilz firent dudit hostel, prindrent unne   coustoipointe qui estoit sur le lit où il avoient jeu, laquelle   il vendirent, en ladicte ville, VIIJ s.
.
Item, dist que, lui et ledit Thevenin, en venant, le   vendredi aouré derrier passé, de Soissons, le grant chemin   droit à Paris, avec eulx une fille de pechié amie dudit   Thevenin, fu requis par icellui Thevenin qu'il le   delivrast d'icelle fille, disant qu'il ne povoit avoir bien   avecques elle, et aussi qu'il ne s'en povoit departir.
à la   requeste duquel, eulx estans à l'entrée de la forest devers   ladicte ville de Soissons, il feri icelle fille, d'une hache   qu'il tenoit, un coup par la teste, duquel elle chei à terre,   et, de fait, ledit Thevenin li coppa la gorge, icelle leissant   morte en la place, la despoillant, et sa robe et ce   qu'elle avoit sur elle prindrent et emporterent le vendredi,   et de l'argent qu'il en receurent ot sa part et   porcion.
ITEM, semblablement, les dessus diz Honoré du Puis,   Jehannin de Soubz le Mur, dit Rousseau; Jehannin Saint-Omer,   dit Cousin, et Jehannin Fontaine, ne cogneurent   aucune autre chose que dessus ont dit, sauf que icellui   Cousin requist à honorable homme et sage maistre Jehan   Truquan, lieutenant, etc., qui present estoit, que, pour   lui et à ses despens, feist faire, par aucun homme tout   nu, ou voyage ou pelerinaige qu'il s'estoit vouez faire à   Nostre-Dame de Pontoise, en jurant et affermant en sa   conscience icellui pelerinaige ou voyage avoir promis   juré à faire.
Item, dist que Guillemin de Lorraine, frequentant vers   Couloimiers en Brye, et aucune foiz à Paris, à l'enseigne   de la Chaiere, devant Saint-Andrieu des Ars, lequel   Guillemin est du grant et de la façon de lui, a IJ petis   barbillons de barbe tant seulement, aagié de XX ans ou   environ, et s'acompaigne d'un autre compaignon nommé   Jehannin de Tournay, du grant dudit Guillemin, et plus   gros que lui, print et embla, en la ville de la Ferté Gauchier,   en l'ostel d'un oblier, un cheval, si comme il ouy   lors dire audit Guillemin.
Item, dist que lui et un nommé Jehan du Boys, né de   Moret en Gastinois, lequel Jehan du Boys frequante ou   pays de Champaigne, et, quant il vient à Paris, se loge   à l'image Nostre-Dame, en la rue aus Oës, lequel du Bois   est homme d'assez grant, hault et brun, deux ans a ou   environ, prindrent en la ville de Villeneuve la Droudague,   à IIIJ lieues par delà Sens, deux draps de lit,   un seurcot de brunette, une coste de rousset à usage de   femme; lesquelz biens estoient mis en un sac en l'ostel   où il buvoient lors, et iceulx vendirent n'est record à   qui, où, ne combien.
Item, dist qu'il a ouy dire par pluseurs fois à un nommé   Henriet du Sep, autrement dit de Valentiennes, nez   d'icelle ville, hault homme et jeune, que il estoit entrejetteur   de gobelez et de hennaps d'argent, et qu'il en   avoit emblé pluseurs.
ITEM, le dessus dit Estienne Blondel, lui estant audit   derrenier torment, presens maistres Jehan Truquan, lieutenant;   Nicolas Bertin, examinateur; Andriet Le Preux,   clerc; Robin Pince, Jehan le Forestier, François Dacgiers,   sergent à cheval, et autres pluseurs, cogneut que,   durant la feste de la royne, il, seul, se bouta devers le soir   en l'ostel d'un pasticier demourant en la grant rue Saint-Anthoine,   ouquel il print une coste hardie à usage de   femme, ne scet de quel couleur, fourriée de porpres bien   usées par dessoubz, et, par les espaules, de connins, et   le corps de toile, laquelle il porta et bailla en gaiges, en   la ville de Chartres, à un juif qui a un visaige mesgre,   et demoure à l'apposite d'une grant yraigne de fer hachiée,   pour la somme de deux fr.
X s.; par ainsi que s'il   ne la rachetoit dedens le jour de la Sainct-Audarien   prouchain venant, que icelle coste estoit acquise audit   juif.
Item, dist que, ledit temps ou environ, il print à la   fontaine de Jouvent, à Paris, un hanap de madre qu'il   trouva sus un coffre.
Ne scet qu'il est devenus.
Item, dist que, deux ans a ou environ, qu'il estoit   couchiez en la ville de Chaumont en Saloigne, avec un   varlet marchant, ainsi comme ilz parloient ensemble en   eulx couchant, ledit varlet lui dist qu'il avoit bien L frans   sur lui, pour occasion desquelx avoir yl ala avec ledit   compaignon, en entencion de les avoir, jusques environ   X lieues par delà, qu'il se mist un petit derriere ledit   varlet, et icellui feri d'un coustel qu'il portoit parmi le   corps, par le costé, duquel coup il chei, et illec moru.
Auquel varlet, quant il l'eust très-bien serchié, il ne   trouva que XIJ d., sans prendre aucune autre chose du   sien, et illec le lessa et s'en retourna en ladicte ville de   Chaumont.
Item, dist que, durant la feste de la royne, lui et ledit   Cousin, qui buvoyent en une taverne au Lonc, ou content   et hayne de ce que la dame de l'ostel ne les voult   logier une nuit pour un blanc, il prindrent en icelui   hostel une coste hardie de drap gris, fourrée de penne   noire, à usage de femme, laquelle robe icelui Cousin   vendi, lequel il lui en bailla à sa part IJ s.
.
Item, dist que, lui estant en l'aage de XVJ ans ou environ,   ainsi qu'il gardoit, assez près de la ville où il fu   nez, les bestes aus champs, c'est assavoir: vaches, jumens,   ainesses, il, par X fois et plus, n'est record du nombre,   a eu compaignie à icelles bestes, ainsi comme icelles   bestes estoient couchiées au champs, aucune foiz, et aussi   aucunes autres fois a eu afaire et compaignie ausdictes   bestes ainsi que elles estoient couchées ès estables.
Dist   aussi que, à une chienne qu'il menoit avecques lui aus   champs pour garder icelles bestes, il a eu afaire et   compaignie à icelle chienne par pluseurs fois.
Et dist, sur   ce requis, que, depuis ldit temps, il a esté par pluseurs   foiz à confession et receu son Sauveur, mais dudit pechié   ne se ossa oncques confesser à prestre aucun.
VEUE la confession duquel Estienne Blondel, et attendu   sa condampnacion cy-devant escripte, par l'advis et deliberacion   desdiz presens, fut dit et deliberé, et condempné   icellui Estienne à estre ars au devant de la justice   comme bougres.
Tous lesquelx jugemens des dessus dis Jehannin La   Greue, dit Raoulet de Laon; Jaquet Auguier, dit Huchier;   Jehannin de Soubz le Mur, dit Rousseau; Honoré   du Puis, Jehannin de Saint-Omer, dit Cousin; Jehannin   Fontaine et Estienne Blondel; furent executez le samedi   XVJe jour de novembre mil CCCIIIJxx et neuf.
Et n'avoient aucuns biens, sauf lesdis Cousin et Jaquet   Auguier, lesquelx ont esté baillez au retenir par   declaration.
LE MERCREDI IXe jour dudit mois de mars l'an dessus   dit, le dessus nommé Jehan Le Brun, prinsonnier, fu mené   à son derrenier tourment, l'eschauffaut ès hales; et illec,   en la presence de maistres Jehan Truquan, lieutenant;   Jehan Soudant, examinateurs; Jehan Le Forestier, Robert   Pince, Guillot Piart, sergens à cheval; Jaquet Le   Piquart, Denisoit Ono, Jehannin Raimbot, Perrin de   Sains, sergent à verge, et autres pluseurs sergens tant   à cheval comme à pié, fu dist et recité par ledit lieutenant,   audit prisonnier, les confessions par lui faittes, esqueles   il persevera et continua comme devant avoit fait;   et, ce fait, lui feurent leues les accusacions cy-dessus   escriptes, et les noms des accusez par lui en sadicte confession   et autres faictes à part, esqueles confessions et accusacions   par lui faictes, en tant comme il touche les cas et   fais dont chergez a les dessus nommez Raoulet de Laon, dit   Jehannin La Greue; Jaquet Le Piquart, dit Damiens;   Jehannin de Saint-Cloud, Beaubarbier, Gilet Le Bourguignon,   Jehannin du Bois, Perrin Le Breton, Jehannin   d'Estain, Hennequin Le Flament, Jehannin de Saint-Omer,   dit Cousin, Jehan de Warlus et Ameline sa femme, Richart   de Compiengne, Jaquet Auguier, dit Le Huchier;   Jehannin Fontaine, Raoulet du Pré, dit Baquet; Guillemin   des Aubiers, Gilet Malingre, dit Bruyere; Olivier   Le Bouchier, dit Le Lyon; Jehannin de Roigny, dit Le   Page, et Bertran Waine; il a continué et perseveré en   iceulx, disant et affermant persecuiter que les accusacions   contre eulx par lui faictes estoient vrays.
ITEM, ET EN TANT qu'il touche les accusacions cy-dessus   escriptes par lui faictes contre les dessus nommez,   messire Jehan de Cesay, chevalier; Perrin de Creux,   Caisin du Vivier, Thomassin Le Valois, Perrin du Quesnoy,   Jehannin de Briençon, Colin Petit, dit L'Enfant;   Perrin Nor..., Jehan Phelipot, dit Grant-Jehan; Jaquot   de Baillon, Michelet d'Auxerre, Yvonnet Poulalet, Robinet   de Gournay, Watelet, et Jaquemin, diz de Marbray;   Le Camus de Saint-Quentin; dist et afferma par son   serement et sur la part qu'il entendoit à avoir en Paradis,   que en eulx il n'avoit oncques veu ou sceu mal aucun,   et que lesdittes accusacions il avoit controuvées, machinés   et pensées contre chascun d'eulx, par la temptacion   et ennortement de l'ennemy, et les avoit controuvées   sur eulx afin d'eschever, et qu'il ne mourust pas si   très tost, en pensant en soy que, quant il ne sauroit plus   arme encuser, que de lui l'en feroit justice.
Desqueles   accusacions il se repentoit moult fort, comme triste   et marry d'avoir fait icelles, et que c'estoit le pechié   que oncques il eust fait dont il se doubtoit plus encourir   en l'indignacion de nostre seigneur Jhesu-Crist.
Et autre   chose ne voult cognoistre; et, pour ce, de lui en entresuïant   ledit jugement et enterinant icellui, fu ledit   jugement executé, c'est assavoir le col coppé, et, en   après, le corps et la teste menez à la justice du roy, et   illec penduz.
Et n'avoit ledit Jehan Le Brun aucuns biens.
AL.
CACHEMARéE.
JEHAN LORENS.
L'AN DE GRACE mil CCC quatrevins et neuf, le mardi   IXe jour de novembre, par davant noble homme   messire Jehan, seignour de Foleville, chevalier, conseillier   du roy nostre sire et garde de la prevosté de Paris;   presens maistres Dreue d'Ars, lieutenant; Martin Double,   advocat; Andrieu Le Preux, procureur du roy en Chastellet;   Jehan de Bar, Robert de Tuillieres, Nicolas   Bertin, Jehan Soudant, examinateurs oudit Chastellet, et   Regnault de Foleville, escuïer; fu attaint et fait venir en   jugement sur les quarreaux Jehan Lorens, prinsonnier   oudit Chastellet, admené à la requeste de Colin Cousin,   buffetier, disant qu'il l'a desrobé et emblé son argent en   son coffre, en son hostel.
Lequel prinsonnier, juré aus   saintes Evangiles de Dieu de dire verité sur ce que dit   est, et autres choses qui lui seroient demandées, cogneut,   par serment sur ce requis, qu'il est nez du païs du Dalphiné,   et de la ville de Grinople, homme de labeur de   bras et ouvrier ès vignes.
Requis la cause pour quoy il   ot l'oreille destre coppée, dist que, VIJ ans a ou environ,   il estoit en la compaignie et soubz le conte de Savoye,   qui menoit guerre pour nostre saint pere le pappe contre   ceulx qui tiennent le parti du pappe Berthelemi, lequel   conte il servoit comme gros varlet, et estoit monté   sur un roncin estant à icellui conte; et pour ce que ledit   conte voult aler en un pays, et messire Amaurry de Beaumont,   chevalier, seigneur de la Terraiche, en un autre   pays et contrée, tout seur le gouvernement dudit conte   de Savoye, et en la guerre de nostre saint pere le pappe,   il lessa icelui conte de Savoye, et s'en ala chevauchier   comme gros varlet en la compaignie dudit messire Amaurry.
Lequel, quant il fu retourné en l'ost et chevauchiée dudit   conte, pour ce qu'il s'en estoit partis sans son sceu et   congié, et en emmené le cheval dudit conte, jà soit ce   qu'il l' eust ramené quant il retourna au service d'icellui   conte, fu par icellui conte commendé à aucuns ses gens   et serviteurs que l'en lui coppassent saditte oreille destre,   laquele il lui coperent, sans ce qu'il feust reprins, attaint   ou convaincu d'aucun autre blasme ou reprouche.
Dist avec ce, que, sept mois a ou environ, il vint   premierement demourer en la ville de Paris, en laquelle   il se loga en l'ostel dudit buffetier; et, durant icelui temps   jusques à present, a esté logez continuelment de nuit; et   de jour est alez gaignier sa vie à porter la hote au pont   Neuf, et, ailleurs, ès vendenges qui ont esté faictes environ   Paris.
Et tant que dimenche derrenierement passé,   environ heure de vespres, lui estant en l'ostel dudit buffetier,   entra en sa chambre, en laquele il aperceut un   coffre ouvert, ouquel, en pluseurs drapeaux liez par   parties, il print tout l'argent qu'il trouva.
Ne scet quel   nombre ou somme; mès tout l'argent qu'il print en icelui   coffre est en la tasse de laquelle il a esté trouvé saisy, en   laquelle ont esté trouvez et nombrez en sa presence, en   blans neufs de VIIJ d.
et de IIIJ d.
parr.
la piece, XXVIIJ s.;   deux escuz couronnez, la piece de XVIIJ s.
pour la piece;   un florin d'or à cheval de XVJ s.
pour piece; et en petis   parrisis et tournois par lui prins oudit coffre, les parties   qui s'ensuivent, c'est assavoir: pour ladicte tasse, qu'il   avoit achetée IIIJ s.; une coste hardie à usage de femme,   de drap marbré, qu'il avoit achatée pour unne sienne fiancée,   laquelle il devoit espouser oudit jour d'uy; et dudit   argent par lui prins oudit coffre, paya pour icelle XXVJ s.
.
Item, pour un chaperon doublé de drap vert à usage   de femme, VJ s.
.
Item, pour un annel d'argent et un petit costel à trenchier   pain, à un manche de letton, IIJ s.
.
Item, pour la lettre d'espousailles prinse de l'office   de Paris, X s.
.
Item, pour despence par lui faicte, tant ledit dymenche   au soir comme le lundi ensieuvant derrenier passé, au   disner, pour lui et sadicte fiancée, et autres en leur compaignie,   X s.
par.
ou environ.
Et pour ce qu'il ne voult plus avant cognoistre des   crimes, et deliz, et larrecins par lui fais et commis, demandé   fu par ledit mons.
le prevost, ausdiz presens conseilliers,   qu'il estoit bon à faire dudit prinsonnier.
Par   l'oppinion desquelz fu deliberé, consideré ce que dit est,   et qu'il avoit chevauchié en routes avec gent d'armes,   que pour savoir plus à plain des crimes par lui commis,   qu'il fust mis à question, en laquelle il fu mis sur le petit   tresteau.
Et ainsi comme l'en lui commeinça, et ot jetté   un petit d'eau sur lui, requist à grant instance qu'il fust   mis hors d'icelle question, disant qu'il diroit verité; et,   pour ce, fu mis hors icelui prinsonnier de ladicte question,   et le mené au feu en la cuisine pour soy choffer   en la maniere acoustumée.
Auquel lieu, hors d'icelle   question, et sanz aucune contrainte, icellui prisonnier,   sur ce juré de rechief aus sains Evangiles de Dieu qu'il   diroit verité de ce que l'en lui demanderoit, dist et afferma   par son serement les choses dessus dictes par lui   congneues estre vrays, et esdittes confessions persevera   et continua, et oultre, et confessa sans aucune contrainte   que, VJ ans a ou environ, un pou paravant la Saint-Jehan-Baptiste,   lui et Perrin Le Moustier, demourant en la ville   de Monbouot on Dalphiné, alerent en la ville de Crolay,   en l'ostel de Jehennete La Bougueigne, femme marié, et   laquelle Jehennete estoit amie dudit Perrin, si comme il   lui dist, en entencion de la veoir, boyre et mengier   avecques elle.
Ouquel hostel, quant il orent esté ainsi   comme le quart d'une heure, ledit Perrin dist à icelle   Jehennete que elle alast avecques lui en sa chambre, en   li disant que il vouloit avoir sa compeignie.
Laquelle   respondi que jà soit ce que autres foiz elle eust fait le   plaisir et volenté dudit Perrin, toutesvoies son entente   n'estoit pas que dores en avant elle feist plus riens pour   lui en ce cas dont requise l'avoit.
Lequel Perrin, de ce   ayré et courroucé, print un baston qu'il trouva en l'ostel   d'icelle Jehennete, duquel il la fery un coup sur la teste   droit en l'oyée, duquel coup elle chei à terre toute   morte.
Et, ce fait, ledit Perrin print les clefs qui pendoient   à la sainture d'icelle Jehennete, desquelles il ouvry   un coffre estant à une chambre oudit hostel, duquel   coffre il apporta, en un sachet de toile, la somme de XVJ fr.
en menue monnoye.
Ne scet s'il y print aucuns autres   biens, pour ce qu'il ne fu pas present quant ledit coffre   fu ouvert.
Et dist que luy et ledit Perrin partirent ensemble   ladicte somme d'argent, et en ot à sa part VIIJ frans,   lesquelx il compterent en l'ostel de Jehennete, avant ce   qu'il partissent d'icellui.
Et, ce fait, se partirent dudit   hostel, et s'en alerent chascun là où bon lui sembla, ne   oncques puis ne vit icellui Perrin.
Dist aussi, sur ce requis,   que ladicte femme n'ot oncques que ledit coup, et   ne la fery ou bouta en aucune maniere, ne aussi n'a esté   avec icellui Perrin ou autre à aucun autre crime, larrecin   faire, ne de soy seul n'a fait aucuns autres cas que cy-dessus   sont exprimées et declairées.
ESQUELES confessions, de rechief après ce que ledit   prinsonnier fu ramené sur les quarreaux, il continua et   persevera en icelles.
Et, pour ce, veues icelles, que lui   ont esté leues et reicitées en sa presence, lesdiz presens   conseilliers furent d'oppinion que ledit prisonnier feust   punis comme larron; et que, pour ce qu'il avoit esté present   à la mort d'icelle Jehennete, qu'il feust liez les mains   devant, comme compeignon dudit fait.
Et ad ce fu condempnez   par ledit mons.
le prevost.
LEQUEL jugement fu executé le Xe jour dudit moiz.
Et n'avoit icellui larron aucuns biens.
AL.
CACHEMARéE.
JEHAN LE RESTIS.
L'AN DE GRACE mil CCC quatre vins et neuf, le lundi   VIIJe jour de novembre, par devant noble homme   mons.
Jehan, seigneur de Foleville, chevalier, conseillier   du roy nostre sire et garde de la prevosté de Paris, en   jugement sur les quarreaux, presens meistre Dreue  d'Ars, lieutenant; maistres Martin Double, advocat, et   Andrieu Le Preux, procureux du roy ou Chastellet de   Paris; maistres Jehan de Bar et Nicolas Chaon, examinateurs   oudit Chastellet, fu attaint et fait venir Jehan Le   Restis, nez de la ville de Sousterrine, ou païs de Limosin,   prinsonnier detenuz oudit Chastellet, pour souspeçon   qu'il n'oit mal prins et emblé une houpelande de   drap gris longue et sengle, une autre houpelande de   pers cler sengle, longues jusques environ les genoulx,   avecques environ pié et demi de roigneures de ladicte   houpelande de pers sengle; et laquelle avoit esté doublée   de sarge vermeille, si comme il apparoit aus fermeilleres   d'icelle houpelande; un tabart court de drap pers mabré,   doublé de drap blanchet, et comme fourreure de connins   sauvages en maniere de houpelande.
Lesquelz biens icellui   prisonnier exposoit en vente dymenche derrier passé,   environ heure de prime, ès hales, en l'ostel de Perrin   de Cornouaille, sergent à verge et garde des hales de   Paris.
Lequel prisonnier fu, sur ce, fait jurer aus sains   Evangilles de Dieu que il diroit verité tant du fait dessus   dit, et là où il avoit prins iceulx biens, comme d'autres   choses qui lui seroient demandées.
Et, ce fait, requis de   quel vie, estat et gouvernement il estoit, dist qu'il estoit   homme laboureur de vignes, et avoit ouvré ou païs de   Garges et de Gonnesse l'espace de deux mois et plus, paravant   vendenges derrenierement passées, durant icelles   et après; et que iceulx biens il avoit prins samedi darrenierement   passé, environ heure de vespres, prins en ladicte   ville de Garges, en l'ostel d'un escuïer qu'il ne   scet nommer, en soy païant de son salaire qu'il lui devoit,   ne scet quel somme d'argent; et que, pour ce que il   n'avoit denier ne maille, avoit iceulx, oudit jour d'ier   matin, prins et aportez à Paris, et mis et exposez en   vente, pour souspeçon de laquelle chose, celui à qui il   avoit exposé en vente iceulx biens le avoit admené prisonnier   oudit Chastellet.
Et disoit que, au surplus, tout   le temps de sa vie il avoit esté et estoit homme de bonne   vie, renommée, sans avoir en lui aucun blasme ou   reprouche.
ET, CE FAIT, vint par devant mons.
le prevost   le dessus dit Perrin de Cornouaille, lequel afferma par   son serement que, ou jour d'ier, depuis ce qu'il ot amené   prisonnier oudit Chastellet le dessus dit Jehan Restis, les   dessus dis biens lui furent, et à pluseurs autres frippiers   ses compaignons, demourans à Paris, recommandés par   un escuïer nommé Jehan de La Court-Neuve, demourant   en la ville de Garges, disant et declairant iceulx biens,   par la forme et maniere que dessus sont esclarcis, avoir   esté prins et emblez en ladicte ville de Garges, en l'ostel   de Jehan Buhord, escuïer, son oncle, demourant audit   lieu de Garges, samedi derrier passé, ne scet à quel heure,   avec unes chausses vermeilles qui jà pieçà avoient esté   semelées.
VEUES LESQUELES accusacions et denegacions de verité   faictes par icellui prisonnier, attendu son estat et maniere   de responce, les dessus diz presens conseilliers furent   d'oppinion que, pour en savoir plus à plain la verité par   sa bouche, tant du cas dessus dit comme d'aucuns autres,   se l'en povoit, qu'il feust mis à question.
Et ad ce fu   condempnez par ledit mons.
le prevost.
EN ENTERINANT lequel jugement, icellui prisonnier,   en soy despoullant et deschaussant, cognut de sa volenté,   sans aucune contrainte, que, un mois a ou environ, lui   estant en la ville de Tremblay, ainsi comme à heure de   prime, entra en l'ostel d'une femme demourant assez près   du moustier d'icelle ville, ouquel, pendant le temps que   icelle femme entra en son jardin, il print un seurcot et   une coste hardie à usage de femme, de drap gris, sans   fourreure aucune, et iceulx porta vendre en la ville de   Chartres, à un frepier, duquel il receut pour ces choses   la somme de diz soulz parisis.
CE FAIT, pour ce que autre chose ne voult cognoistre,   fu mis à question sur le petit tresteau; et illec, cogneut   et confessa que les chauces vermeilles qu'il avoit chaucées,   il, avec les dessus dis biens par lui exposez en   vente, avoit prins samedi derrier passé en ladicte ville de   Garges, en l'ostel d'un escuïer duquel il ne scet le nom,   sans le sceu ou liscence d'icellui; mais avoit iceulx biens   prins en entencion de gaigner et en fere son proufit au   mieulx qu'il porroit; et que lesdis biens il avoit prins   ensemble, environ heure de vespres, sur un coffre estant   en une des chambres dudit hostel.
Item, dist que, trois mois a ou environ, lui estant couchié   avec une fille de vie nommée Alison, demourant à   Montlehery, depuis ce qu'il ot eu compeignie à elle,   print et embla celle dicte nuit, en la bourse d'icelle fille,   deux frans en or qui y estoient, et iceulx appliqua à son   prouffit.
Item, dist que, en la ville de Gaigny, deux mois a ou   environ, il print une sarpe, laquelle il vendi, en la ville   du Tremblay, IJ s.
.
Item, dist que, VJ ans a ou environ, lui et V autres   compaignons dont il ne scet les noms, en la ville du Puy   en Berry, prindrent VJ beufs qu'ils trouverent, de   jour, pasturans auprès d'icelle ville du Puy, lesquelz ilz   menerent en la ville de la Sousterrine, et illec les vendirent   XIJ frans, dont il ot à sa part deux frans.
ET, EN APRèS ce, fu, lui prisonnier, mis sur le grant   tresteau, lequel requist à grant instance que l'en le voulsist   mettre hors d'ilec, et qu'il diroit verité de tout ce   qu'il avoit fait, et, par especial, de ce qu'il avoit esté   traitre du roy.
Et, pour ce, fu mis hors d'icelle question,   et menez choffer en la cuisine en la maniere acoustumée.
Lequel de rechief fu fait jurer qu'il diroit verité; et, ce   fait, cogneut, et afferma, et persevera esdictes confessions   par lui fettes, cy devant escriptes, disant icelles estres   vrayes et contenir verité.
Et, oultre ce, cogneut de sa   pure volenté, sans aucune force ou contrainte de question,   que VJ ans a ou environ, autrement du temps ne   du jour n'est record, il estant à une lieue près de ladicte   ville de la Sousterrine, dont il fu nez, fu prins illec et   emmenez, par les Engleiz estans de la garnison de Salucet,   audit lieu de Salucet; et là, un Engleiz nommé   Le Biernois, capitaine dudit fort, lui fist promettre   et jurer qu'il le serviroit bien et loyaument contre toutes   personnes.
Auquel servir, pour eschaper qu'il ne païast   aucune rençon, pource qu'il estoit povres homs, il se   accorda.
Et ledit capitaine lui promist baillier, et de fait   bailla un sauf conduit, lequel il print et accepta, afin   qu'il peust seurement aler et venir entre les François et   les Engleiz; lequel sauf conduit il print et accepta, soubz   ombre duquel sauf conduit, il, par trois ou quatre fois,   s'est partis à pié dudit fort de Salucet, venu espier les   François, qui aucune fois fesoient embuches près dudit   lieu de Salucet; lesquelz, quant il les apercevoit, il nombroit   à son povoir, et raportoit ausdis Engleiz le nombre   qu'il estoient; lesquelz, par son rapport, aucune foiz sont   sailliz hors et couru sus ausdis François, et aucune fois   non.
Et dit que le plus grant nombre de gens d'armes   qu'il veist oncques saillir dudit lieu de Salucet, pour aler   sur les François et le pays de patis estant illec environ,   estoient IIJc lances, jà soit ce que dedens icellui fort de   Salucet soient le nombre de Vc hommes d'armes, sans les   gros varlez.
Dist aussi que, en la compaignie des Engleiz de la garnison   dudit lieu de Salucet, il est allé à pié aucune foiz   XXIIIJ lieues loings dudit lieu de Salucet, et aucune fois   plus, et l'autre moins, espier les François; et que, par le   moyen des rappors qu'il fesoit, ont esté prins, à diversez   foiz, pluseurs François, comme XXIIIJ hommes, plus et   moins; à la prinse desquelz IIIJ il ot d'iceulx François   IIIJ, qui par iceulx Engleiz furent tuez en les admenant   audit lieu de Salucet; et aussi, à deux autres courses esqueles   il fu, furent mis à mort V hommes françois par   iceulx Engleiz.
Avecques lesquelz il s'en retournoit à pié   audit lieu de Salucet, lesquelz lui payoyent ses despens   de bouche; et quant il estoit retournez audit lieu de Salucet,   ceulx en la compaignie desquelz il avoit esté rapportoient  audit capitaine ce qu'il avoit fait; lequel capitaine,   pour chascun voyage qu'il faisoit dont rapport lui   estoit fait par la maniere que dit est, lui bailloit pour son   salaire IJ s.
par.
.
Et dist, sur ce requis,que autre salaire,   gaing ou prouffit, il n'ot onques d'iceulx Engleiz, ne de   chose qu'il gaignassent ou pillassent, ne ne fu aussi en lieu   où feu fust bouté ou mis, sinon ès bois où iceulx Engleiz   et lui se logoyent de nuit et de jour à la fois, quant il   aloyent en courrerie.
Auquel lieu de Salucet il servi   icellui capitaine, par la maniere que dit est, trois mois   ou environ; et dudit lieu de Salucet se parti à la fin desdis   trois mois ou environ, heure de prime, en menant   abreuver deux des chevalx dudit capitaine, lesquelz,   quant ilz orent beu, il leissa aler audit lieu et fort de   Salucet; et il s'en afouy et s'en vint mucer ès bois qui   sont à demie lieue d'icellui lieu de Salucet, et d'ilec   se parti et s'en vint demourer et gaignier sa vie audit   lieu de la Sousterrine; et ledit sauf conduit leissa oudit   fort de Salucet quant il voult mener boire iceulx   chevaulx.
LE MARDI IXe jour de novembre mil CCC quatre vins   et neuf, par davant mons.
le prevost, presens maistres   Dreux d'Ars, lieutenant; Martin Double, Andrieu Le   Preux, procureur du roy ou Chastellet; Jehan de Bar,   Robert de Tuillieres, Nicolas Bertin, Jehan Soudant et   Renault de Foleville, fu de rechief fait venir ledit Jehan   Restis, auquel furent leues les confessions cy dessus   escriptes, esquelles il persevera et continua par la fourme   et maniere que dites les avoit ou jour d'yer, et que elles   contiennent verité, disans que elles estoient vrayes ainsi   comme escriptes sont, et lesqueles li furent leues mot   après autre; et ne savoit aucuns autres cas, crimes ou   deliz par lui commis.
VEUS LESQUELES confessions, les dessus diz conseillers   furent d'oppinion, attendu l'estat dudit Jehan Restis, et   les delis par lui commiz, cogneuz et confessez, avec la   reiteracion et perseveracion par lui fais, que icellui prisonnier,   comme traytres du roy et larron, fust punis, c'est   assavoir: trainé, decolé, et le corps et teste d'icellui pendu   à la justice du roy nostre sire.
Oyes lesqueles oppinions   et veu icellui procès, ledit prisonnier fu ad ce, par ledit   mons.
le prevost, condempnez.
LEQUEL JUGEMENT fu executé le mercredi Xe jour dudit   moiz de novembre MCCCIIIJxx et neuf.
Et n'avoit aucuns biens.
AL.
CACHEMARéE.
GIRART FOURRE.
L'AN DE GRACE mil CCCIIIJxx et neuf, le dymenche   XIIIJe jour de novembre, par devant maistre Jehan   Truquan, lieutenant de mons.
le prevost de Paris, en la   presence de honorables hommes et sages maistre Dreue   d'Ars, auditeur; maistre Elye de Jengoulour, advocat;   maistres Jehan Le Conte et Jehan Le Grant, cirurgiens   jurez du roy nostre sire ou Chastellet de Paris, fut attaint   et admené en jugement sur les quarreaux, oudit Chastellet,   Girart Fourre, cherpentier, né de la ville de Bausmes   les Nonnains, oultre la Sone, et à present demourant en   la ville d'Aucerre, si comme il disoit, prisonnier, admené   oudit Chastellet cedit jour, pour souspeçon de la mort   faite et perpetrée en la personne de feu Andry Sore,   jadiz demourant en ladicte ville d'Aucerre; lequel Andry   fut, jeudi darrenierement passé, tué ou lit où il estoit   couché, par nuit, et en l'ostel de Jehan Trotin, demourant   à Paris, en la rue de la Mortellerie, où ycellui feu   Andry s'estoit logé, et semblablement ledit Girart.
Et   lequel feu Andry avoit depuis esté porté par nuit hors   dudit hostel, et enfouy en un fumier de fiens, sur la riviere   de Saine, où ledit corps fut trouvé entre pourceaux,   qui ycellui avoient defouy dudit fumier.
Lequel   Girart, sur ce que dit est examiné par ledit lieutenant,   et par serement interrogué, confessa plenement et sanz   aucune contrainte, que verité estoit que, XXV ans avoit   ou environ, il avoit demoré et encore demouroit en la   ville d'Aucerre, et s'estoit entremis tant de cherpenterie   comme de tenir fermes et marchez du roy nostre sire; et   avecques ce, dist et confessa que mercredi darrerement   passé, ot XV jours, il se parti de laditte ville d'Aucerre et   s'en vint à cheval à Paris, seul, en entencion de faire et   baillier à nos seigneurs les reformateurs une supplicacion   ou requeste à l'encontre des personnes qui s'ensuivent:   c'est assavoir, de Guillaume Paillart, Domengin de Doneure,   Perrin Dannay le jeune et un appellé Chalardin,   tous demourans en laditte ville d'Aucerre; pour pluseurs   griefs, extorcions et empeschemens inraisonnables à lui   faiz par les dessus nommez, dès l'an LXVIJ, à cause de l'imposicion   du vin vendu en gros, dès ledit temps, en ladite   ville d'Aucerre.
Et dist que, lui arrivé à Paris, il se loga   en la rue de Mortellerie, à Paris, en l'ostel du dessus   nommé Jehan Trotin; et que, VIIJ jours après ou environ,   se loga semblablement oudit hostel Andry Sore,   aagé de IIIJxx ans ou environ, procureur à la court l'official   d'Aucerre, et demourant à Vermenton; ouquel hostel   estoit paravant eulx logé, si comme il disoit, un appellé   Durant Le Boucher, demourant en ladite ville d'Aucerre.
Et dist que eulx trois ont tousjours, depuis ce, jeu et   gisoient oudit hostel, en une chambre par hault, et couchoit,   il qui parle et ledit Durant, en un lit, et ledit   Andry seul en un autre lit, prez d'eulx; et que mercredi   darrenier passé ot VIIJ jours, ledit Durant se parti dudit   hostel et s'en ala à Aucerre, si comme il le leur dist lors,   ne oncques puis ne le virent; et, pour ce, il qui parle   et ledit Andry ont tousjours depuis couché ensemble en   un lit et en ladite chambre, laquelle gette veue sur la   riviere de Saine.
Item, dist et confessa ledit Girart, que, jeudi darrenierement   passé, lui et ledit Girart estans couchez ensemble   oudit lit, et pour ce que ycellui Andry avoit grant finance   d'argent, laquelle il lui avoit monstrée pluseurs foiz, il   qui parle, environ mienuit, conçupt en soy et advisa que   il tueroit ledit Andry et lui embleroit la finance dessus   dite.
Et dist que, pour mettre à execucion et effect sa   mauvaise volenté, il se mist et assist sur la forcelle dudit   Andry, et lui estoupa de sa main son nez et sa bouche,   tant qu'il le estaigny et fist mourir, en si brief temps   comme l'en mettroit à aler du Chastellet de Paris à la   place de Greve; et, ce fait, print les draps dudit lit,   et, de l'un d'iceulx, lya ou seigni ledit Andry au travers   du corps, de l'aultre drap il noa à cellui dont il avoit   ainsi lié ledit Andry; et, ce fait, avala ycellui Andry   tout nu à terre par une des fenestres de ladite chambre,   et, après ce, il qui parle se avala par lesdiz draps à terre,   et puis porta ycelluy Andry sur ladite riviere de Saine,   et le enfouy en un tas de fiens qui estoit près d'iluec, où   il trouva un grant treteau à sieur d'aiz, et le apporta à l'endroit   desdites fenestres, par lesqueles, et à l'ayde dudit treteau,   il monta et entra en ladite chambre, où il fut et ala   et vint parmi icelle, sanz soy coucher, jusques environ le   point du jour, que il peint soubz le chevel du lit du  dessus dit Andry sa tasse, en laquelle il trouva IJc et X escuz   en or, sanz y trouver autre monnoye; et, ce fait, se parti   dudit hostel et s'en ala en l'eglise Saint-Gervaiz, où il oy   messe, et de ladite eglise s'en ala au Palays, où il ne demoura   gueres que il s'en retourna oudit hostel de sondit   hoste, où lui fut dit par la dame d'icelluy que elle avoit   fait le lit où il qui parle et ledit feu Andry avoient couché,   et qu'elle y avoit trouvé du sanc, en lui disant   qu'elle doubtoit que entre il qui parle et ycellui Andry   eust eu aucun debat; et à laquelle femme il dist et respondi   que non avoit; maiz neantmoins, pour doubte que   dudit cas l'en ne se feust aperceu, il se parti dudit hostel   et s'en ala au giste à Argentueil; et le lendemain bien   matin s'en retourna à Paris, et se transporta en l'ostel   d'un marchant de chevaux demourant près de Saint-Honoré,   où il acheta un petit cheval gris garni de selle   et de bride, le pris et la somme de VJ escuz d'or; et, ce   fait, ala boire avecques le courratier qui lui acheta ledit   cheval; et quant ilz orent beu, il se parti de Paris en   entente d'aler à Aucerre, et print son chemin par dessus   le fossez par dedens la ville, et s'en ala par la porte Saint-Anthoine   jusques oultre la ville de Montgison, où il fu   prins et arresté par Guillaume Le Roux, escuïer, demourant   en ladite ville d'Aucerre, contre lequel il se mist à   deffense, et tant qu'ilz navreuerent l'un l'autre; mais   neantmoins il fut prins par ycelluy Guillaume et autres   qui y sourvindrent; et que, en le admenant prisonnier,   ycellui escuïer luy osta à Paris, en l'ostel de sondit hoste,   par devant lequel ilz passerent, IJcIJ escuz en or, et un   qu'il avoit changé en menue monnoye.
Et dist que des   IJc et X escuz d'or dessus diz, ainsi par lui emblez audit   Andry, il bailla l'un d'iceulx à l'oste de la Croix de Fer,   en la Mortellerie, pour ce qu'il le lui devoit, à cause de   despens de bouche par lui prins oudit hostel.
Et dist que   ycellui Andry estoit venu de ladite ville d'Aucerre à   Paris empetrer unes lettres du roy nostre sire pour estre   changeur en ladite ville d'Aucerre.
Et aussi y avoit apporté   les escuz dessus diz en entencion d'avoir menue   monnoye pour faire le fait de sondit change.
Et dist que   les chausses dudit Andry il mist et mussa en un tas d'aiz   qui sont près de ladite riviere de Saine; et sa robe, son   chasperon, sa chemise et ses brais, il avoit mises et portées   en un tas de fiens qui estoit et est prez de cellui où   le corps d'icelluy Andry fu mis et enfouy.
Item, dist, jura et afferma par son serement, ledit Girart,   que oncques mès il ne fist murdre ne larrecin, excepté   celuy de present, lequel il fist par temptacion de   l'ennemi; et, avecques ce, que son hoste, son hostesse,   ne autre personne quelconque, n'en avoit esté ne n'estoit   de consentement; mais lui seul l'avoit et a fait, tel et par   la fourme et maniere que dessus est dit.
Item, dist et confessa ycelluy Girart, après ce que dit   est, que quant il fut prins par ledit Guillaume, par la   maniere que dit est, ycelluy Guillaume le admena par   Ville Neufve Saint-George, où il fu et a jeu ceste nuit,   et que, de ladite ville, il a esté au matin admené prisonnier   oudit Chastellet.
Item, dist et afferma par sondit serement, qu'il fut et   a esté present que son hoste dessus dit presta audit feu   Andry, à son vivant, VIJ s., et que aussi ilz compterent   depuis ensemble tant de ce que en quoi ledit Andry   estoit tenu à sondit hoste, pour cause de prest à lui fait,   comme pour despens faiz par ledit Andry en l'ostel de   sondit hoste; et que finablement fut trouvé entre eux   que ycelluy Andry devoit et estoit tenu à sondit hoste   en la somme de IIJ fr.
VIIJ s.
.
ITEM, LE LUNDI XVe jour dudit mois d'ottobre   l'an IIIJxx et neuf dessus dit, en jugement sur les quarreaux,   par davant mons.
le prevost, presens maistres Jehan Truquan,   lieutenant; Martin Double, advocat du roy nostre   sire; Dreux d'Ars, auditeur; Jehan Delcy, advocat; Robert   Petit-Clerc, Robert de Pacy, Ernoul de Villers et   Nicolas Chaon, examinateurs dudit Chastellet, et Jehan de   La Folie, receveur de Paris; fu attaint et fait venir ledit   Girart Forme, prisonnier, lequel persevera et continua   en la confession par lui faite au jour d'yer, cy-dessus   escripte, à lui leue, laquelle il dist et afferma par serement   estre vraye, et par lui avoir esté cogneue en la forme et   maniere qu'elle contient.
VEUE LAQUELLE confession, les dessus dis presens conseillers   delibererent et furent d'oppinion que icellui Girat   Forme, comme murdrier et larron, feust trainez et pendus;   et ad ce fu condempné par ledit mons.
le prevost.
LEQUEL jugement fu executé oudit XVe jour d'ottobre,   sauf ce que, pour cause des bleceures et navreures   qu'il lui avoient esté faites à la prinse par ledit Guillaume   Le Roux, ledit mons.
le prevost ordonna qu'il ne feust   point traynez.
Et n'avoit aucuns biens.
AL.
CACHEMARéE.
ROBINET DE GOURNAY.
L'AN DE GRACE mil CCC quatrevins et neuf, le jeudi   IJe jour decembre, en jugement sur les quarreaux,   par devant maistre Jehan Truquan, lieutenant; presens   maistres Dreux d'Ars, auditeur; Oudart de Fontenoy,   Nicolas Bertin et Robert de Tuillieres, examinateurs dudit   Chastellet; fu attaint et fait venir des prisons dudit   Chastellet Robinet de Gournay, cousturier, nez de la   ville de Rouen, prisonnier detenu esdites prisons, pour   souspeçon qu'il n'eust mal prins une vieille houpelande   de drap vert longue et sengle, boutonnée devant, et une   petite coste juste de drap vert, doublée par le corps de   toille, à laquelle petite cote n'avoit aucuns boutons, ou   fermeilleures, ou eouillez fais, ne aussi les manches   atachiées à icelle coste, jà soit ce qu'il exposast les choses   dessus dites à vendre ès hales, et aussi que les manches   d'icelle petite coste, qui est toute neuve, feussent trouvées   sur lui et en son sain mussées.
Lesqueles robes avoient   esté recommendées comme perdues et adirées aus frepiers   demourans ès hales dessus dites.
Lequel prisonnier, sur ce juré aus sains Evangiles de   Dieu de dire verité de ce que dit est, et des autres larrecins   par lui faites et commises, cogneut et confessa de   sa volenté, sans aucune contrainte de gehine, que,   VIIJ jours ou environ avant la Toussains derrenierement   passée, qu'il estoit lors demourant en la ville de Meleun,   sur un cousturier duquel il ne scet le nom, parce qu'il   ne avoit demouré avecques lui en sondit hostel que IIIJ  ou cinq jours, à un certain jour dont il n'est record, un   prestre curé demourant environ une lieue par delà ladite   ville de Melun, vint par devers sondit maistre, lui requist   qu'il lui baillast un de ses varlès, pour mener avecques   lui en sondit hostel ouvrer et lui faire certaines   choses qu'il avoit à faire.
Lequel son maistre bailla lors   audit preste curé lui qui parle, et s'en ala avecques icellui   preste en sondit hostel, ouquel il tailla icelle petite   cote de vert dessus dite, la cousi par la forme et maniere   que elle est, et vit, comme icellui preste aloit souvent   hors de sondit hostel, que il print icelle coste vert, ladite   houpelande de vert, et une coste hardie à usage de   femme, de drap vert et sengle; lesqueles par lui prinses   en l'ostel dudit preste il apporta en la ville de Bris Contre   Robert, en laquelle ville il mist en gaiges de V s.
ladite   coste hardie, à une cousturiere demourant en icelle   ville, ne scet comment elle a nom, parce qu'il ne fist que   passer parmi icelle ville et soy en venir droit à Paris.
Dist aussi que, lui venu à Paris, verité est qu'il porta   icelle houpelande et petite coste de vert ès hales, pour   icelles cuider vendre; mais il ne pot, pour ce qu'il fu   prins et enprisonné par la maniere que dit est cy dessus.
Item, cogneut que, po avant aoust derrerement passé,   ainsi qu'il ouvroit en la ville de Compiengne, sur un   cousturier, il print et osta un chaperon sengle de drap   pers, à usage d'omme, lequel il vendi, en ladite ville,   IIJ s.
.
Item, en soy en venant de ladite ville de Compiengne   à Senlis, et oudit temps, ainsi qu'il buvoit d'une chopine   de vin en icelle ville de Senlis, à un jour de dymenche,   il vit et aperceut unes patrenostres d'ambre que la dame   de l'ostel où il buvoit avoit mises et leisées sur un dreçoir   enmi la sale, lesqueles patrenostres il print, et icelles   vendi en ladite ville de Senlis, et oudit jour, IIIJ s., n'est   record à quele personne.
Item, cogneut que, un an a ou environ, à un village   par deçà la ville du Blanc en Berry, de nuit, en la compeignie   de deux compeignons qu'il ne scet nommer, entrerent   en l'ostel d'un bon homme d'icellui villaige, et en   l'estable aus chevaux, en laquele ilz entrerent ne scet   comment ne par quelle maniere, et illec fu prins un des   chevaux dudit homme.
Ne sait qu'il valoit, ne de quel   poil il estoit, ne aussi qu'il fu vendu, parce que, depuis   ledit temps, il ne vit iceulx compaignons.
Et dist, sur ce   requis, que de cellui cheval il n'ot oncques prouffit   aucun.
Item, dist que, trois ans a ou environ, ainsi qu'il ouvroit   en ladite ville de Rouen, sur un cousturier, il print   demie aulne de drap vermeil qui valoit environ X s., et   d'icellui drap fist faire unes chausses pour lui, qu'il a   usées.
Item, dist que, après ce que dit est, il se mist à chemin   en venant de ladite ville de Rouen à Mante, et lui estant   à IJ lieues par deçà icelle ville de Rouen, se acompaigna   d'un nommé Hennequin, qui est Picart, grant homme   brun, de l'aage de XXVIIJ ans ou environ, et d'un autre   compaignon qui estoit avec ycellui Hennequin, duquel   il ne scet le non; et ainsi comme ilz furent alez ensemble   environ demie lieue, aconceurent un homme de pié   qui aloit le chemin devant eulx; lesquielz tous quatre ensamble   alerent boire en la ville de Chandoisel, assez près   du Pont Saint-Pierre; et, en buvant, sambloit que ledit   Hennequin cogneust bien icellui homme, qui estoit en   habit d'omme marchant de village, parce que icellui   Hennequin parloit à lui plus souvent, et il lui faisoit plus   grant semblant que à sondit compaignon ne à lui qui   parle.
Auquel homme icellui Hennequin, par maniere   d'esbatement, ainsi comme chascun vouloit païer ce qu'il   avoit despendu, demanda s'il avoit de l'argent assez, lequel   homme lui respondi que ouyl.
Et, ce fait, se partirent   d'icelle ville de Chandoisel, et cheminerent ensamble   ainsi comme lieue.
Et lors ledit Hennequin print icellui   homme par la poitrine, disant qu'il lui bailleroit l'argent   que portoit sondit compaignon, lui qui parle presens ad   ce, qui audit homme ne mist oncques la main, ne aussi   ne fu feru ou bastu en aucune maniere.
Et, ce fait, vit   et fu present que ledit Henequin print tout l'argent qu'il   trouva que ledit homme avoit en sa tasse, et en bailla   à lui qui parle, pour sa part, trois frans.
Lors leisserent   ledit homme ou lieu où il avoit esté desrobé, et vindrent   tous IIJ ensamble jusques en la ville de Mante, que lesdiz   Hennequin et son compaignon se partirent d'icelle ville,   et il qui parle demoura en icelle pour ouvrer de sondit   mestier.
Item, dist que, environ la Saint-Jehan-Baptiste derrenierement   passée, ot un an, lui estant en la ville de   Bourges en Berry, sur un cousturier où il avoit ouvré,   demanda à un des varlès oudit hostel, avecques lequel   il avoit ouvré, de quel part ne là où il avoit tant espargnié   d'argent qu'il avoit en sa bourse; lequel compaignon   lui respondi hastivement qu'il l'avoit emblé à un de ses   compaignons demourant oudit hostel.
Et lors il qui parle   respondi à icellui compaignon, duquel il n'est record du   nom, que s'il n'en avoit sa part, il le accuseroit.
Et lors   icellui compaignon de sadite bourse sacha un franc en or,   qu'il bailla à lui qui parle, afin qu'il se teust et ne l'accusast   point.
Item, dist que, lui estant en la ville de Montdidier,   où il ouvroit sur un cousturier demourant en icelle ville,   environ la Saint-Jehan derrierement passée, il print un   chapperon de drap violet double, à usage de femme,   boutonné de boutons plas d'argent esmeilliez, lequel   chaperon il a mis en gaiges de IIIJ s.
en l'ostel de Jehannin   Bazart, cousturier, demourant en la ville de Crespi en   Valois.
Laquelle boutonneure il vendi, en icelle ville   de Crespi, XX s.
.
En l'ostel duquel cousturier il a ouvré   par l'espace de IIJ sepmaines ou environ, pendant lequel   temps il qui parle, d'iceulx XX s., a acheté aulne et demie   de drap marbré, qui est encore à retondre, si comme de   ce parlera plus à plain Jehannin Le Manssel, cousturier,   demourant en ladite ville de Crespi.
Et icellui drap a mis   et leissé en gaiges de IJ s.
VJ d.
qu'il devoit à l'ostel du   Signe, estant en icelle ville de Crespi en Valois.
Et plus   ne scet ne n'est record d'autres larrecins ou mauvaistiez   par lui faites et commises, si comme il a affermé par   serement.
LE SAMEDI IIIJe jour de decembre MCCCIIIJxx et neuf,   par davant mons.
le prevost, presens maistres Jehan Truquan,   lieutenant; Dreux d'Ars, auditeur; Martin Double,   advocat du roy; Jehan Delcy, Michel Marchant, Jasques   du Bois, advocas en Chastellet; Oudart de Fontenoy,   Miles de Rouvroy, Gerat de La Haye et Robert de Pacy,   examinateur oudit Chastellet, fut fait venir et attaint en   jugement sur les quarreaux Robinet de Gournay, prisonnier   oudit Chastellet, cy-dessus nommé, lequel, après ce   qu'il ot juré et par serment qu'il diroit verité des crimes   et larrecins par lui fais, commis et perpetrez, cogneut   que il n'estoit record qu'il eust fais autres cas que ceulx   qui par lui furent cogneuz et confessez jeudi derrerement   passé.
Et, ce fait, lui fu leue sa confession cy-devant   escripte, en laquelle il continua et persevera, et par serement   afferma icelle, par la maniere que escripte est,   contenir verité.
Lequel prisonnier fu renvoyez en la prison   dont il estoit partis.
Et, après ce, fu par ledit mons.
le prevost demandé ausdiz presens conseillers leurs advis   et oppinions qu'il estoit bon de faire dudit prisonnier.
Tous lesquelz, veue la confession dudit prisonnier, furent   d'oppinion et delibererent que c'estoit un très-fort   larron et espieur à chemin, et ne les povoit l'en espargnier   qu'il ne feust dignes de souffrir mort comme larron,   et estre de ce pugny de pugnicion tele que d'estre pendu.
Veues et ouyes lesqueles oppinions et procès cy-dessus   escript, icellui mons.
le provost condempna ad ce ledit   Robinet de Gournay, prisonnier.
CEDIT IIIJe jour de decembre, fu ledit Robinet de   Gournay mené à son derrenier tournement, et ne confessa   autre chose que dessus est escript; et, pour ce, fu   ledit jugement executé.
Et n'avoit aucuns biens.
AL.
CACHEMARéE.
COLIN PETIT, DIT L'ENFANT.
L'AN DE GRACE MIL TROIS CENS quatre vins et neuf,   le mercredi XVIJe jour de novembre, par devant   maistre Jehan Truquan, lieutenant de mons.
le prevost,   presens honorables hommes et sages maistres Dreux d'Ars,   auditeur; Nicolas Bertin, Robert de Pacy, Oudart de   Fontenoy, Jehan de Bar et Nicolas Chaon, examinateurs   oudit Chastellet, fu attaint et fait venir en jugement sur   les quarreaux Colin Petit, dit L'Enfent, demourant à   Troyes, prisonnier, admené oudit Chastellet, pour ce   que, au jour d'yer, à un escot où il buvoit, en la compaignie   de maistre Robert Le Mesgre, il fu osté audit   maistre Robert un franc en or et escu en or de XVIIJ s.
parr.; et aussi que Jehan Le Brun, prisonnier oudit Chastellet,   l'a acusé en sa presence d'estre homme vacabond,   qui ne fait aucune euvre de ses bras, lequel il a veu aler   frequenter et compaignier feu Perrin IIII-Dois et un nommé   Sarrasin, qui, pour leurs demerittes, ont esté executés à   mort; et aussi un autre compaignon nommé Richart de   Compeigne, tous larrons; en la compaignie desquelz, et   ou pays de Brye, il a veu icellui prisonnier porter la roiz   comme ribaut en chemise.
Lequel prisonnier Colin Petit,   sur ce juré aus sains Euvangiles de Dieu de dire verité   de tout ce qui lui sera demandé, dist et afferma par serement,   sur ce requis, après plusieurs altercacions et variacions   par lui faites et dites, que jeudi derrerement passé,   jour de Saint-Martin d'iver, lui estant en la ville de Vitry,   en une taverne, en la compaignie d'un barbier demourant   en icelle ville, et buvant en la taverne, il requist   audit barbier qu'il lui feist sa tonsure, et il lui donroit   chopine de vin; lequel lui fist sa couronne qu'il portoit.
Et dist aussi que, paravant ce, il n'avoit oncques eu couronne   d'evesque, ne aussi n'en avoit porté aucune; laquele   couronne il avoit fait faire pour sa simplesce, sans   pensser à aucun autre mal, ne qu'il se doubtast d'aucun   meffait, crime ou delit qu'il eust fait ou commis.
Et des   autres accusacions contre lui faites, cy-devant escriptes,   dist qu'il n'en estoit riens, mais tousjours a vescu bien et   honnestement, sanz aucun reprouche, gaignié sa vie à la   peine et traveil de son corps, et de sondit mestier de   cousturier.
VEUES LES ACCUSACIONS et denegacions faites par icellui   Colin Petit, et la maniere comme il avoit faite sa tonsure,   par l'oppinion des dessus dis presens conseillers,   fu deliberé que icellui Colin Petit feust rez tous jus   comme homme lay; et oultre delibererent, attendues et   considerés les choses dessus dites, que, pour savoir plus   a plain desdis cas par la bouche dudit prisonnier, qu'il   feust mis à question.
EN ENTERINANT LEQUEL jugement, icellui Colin Petit   fu mis sur le petit tresteau, et illec cogneut que, deux   ans a ou environ, il estant en la ville de Bourges en Berry,   en une abbaye estant en icelle ville, print, sur une huche   qui estoit en unes des chambres de ladite abbaye, trois   quartiers de drap de brunete, avec un franc en blans   qui estoit en une petite boiste de fust sur ledit coffre ou   huche.
Item, que, environ Pasques derrenierement passées,   lui et un compaignon dont il ne scet le nom, ainsi comme   il avoient fait traire, à l'enseigne du Heaume, au pont   de Chalenton, une chopine de vin pour eulx boire, prindrent,   sur une table estant oudit hostel, un mantel court   de drap de brunete sengle, lequel il emporterent, et icellui   vendirent à Paris, à un frepier demourant ès hales, la   somme de XX s.
parrisis, dont il ot à sa part IJ s.
.
Et dist   qu'il se partirent dudit hostel sans boire le vin qu'il   avoient fait traire.
Et, ce fait, requist à grant instance qu'il feust mis hors   d'icelle question, disant qu'il diroit et cognoistroit verité   des larrecins qu'il avoit faites et commises.
Et, pour ce,   fu fait mettre hors de ladite question ledit Colin, et mener   chauffer en la cuisine, ainsi qu'il est acoustumé à   faire; en laquelle cuisine, et aussi en jugement sur les   quarreaux, presens les dessus diz, icellui Colin Petit,   prisonnier, hors de ladite question, persevera et continua   ès confessions cy-dessus escriptes, par lui faites et à   lui leues mot à mot; et oultre, cogneut et confessa de sa   volenté, sans aucune contrainte de gehine, que, deux   ans a ou environ, lui et un nommé Hennequin, qui est   Picart, ne scet de quel mestier il est, lequel est un assez   hault homme brun, et va de ville à autre, estans en la   ville d'Orliens, prindrent deux aulnes de blanchet en   unne taverne où il buvoyent en icelle ville d'Orliens,   lesqueles il vendirent XVJ s.
à un homme de ladite ville,   dont il ot à sa part VIIJ S.
.
Item, en la ville de Troyez, un an a ou environ, en   la maison de Jehan, donc il ne scet le surnom, demourant   en ladite ville, icellui Hennequin print une paire de   chausses de drap pers.
N'est record se ledit Hennequin   les usa ou lui qui parle.
Item, environ Noël derrenierement passé, ainsi qu'il   ouvroit de son mestier de couturier en la ville de Corbueil,   en l'ostel d'un boulengier, il vit et aperceut un   petit coffre estant auprès de la chambre dudit boulengier,   ouquel coffre, qui estoit ouvert, il print en menue   monnoye XX s.
ou environ; et, ce fait, se parti de l'ostel   d'icellui boulengier sanz son sceu ou congié.
Item, deux ans a ou environ, il buvant en une taverne   en la ville de Trayneau, près des hales d'icelle ville, vit   et aperceut un coffre qui estoit en une chambre près du   lieu où il buvoit, qui estoit ouvert, ouquel coffre il print   environ XX s.
en menue monnoye.
Item, dist que, troys ans a ou environ, autrement n'est   record du temps, il et ledit Hennequin, Picart, prindrent   en la ville de Fourches, en l'ostel d'un homme qui faisoit   taverne, près de l'ostel d'un escuïer demourant en ladite   ville, unne coste hardie à usage d'omme et une coste   simple à femme, qui estoient de drap pers, et ycelles   robes porterent en la ville de Bray sur Saine pour vendre,   lesquelles il vendirent illec IIJ fr., et d'iceulx ot la moité.
Et dist, sur ce requis, que lui et ledit Henequin furent   compaignons ensamble environ IIJ sepmaines, pendant   lequel temps icellui Hennequin porta par plusieurs foiz   la roiz comme ribaut en chemise.
Item, dist que, cinq ans a ou environ, qu'il comença   à fere premierement larrecin, il, passant par la ville de   Nengis, trouva un mantel sengle de drap vermoil, qui   estoit mis contre une haye pour seicheir, lequel il print   et appliqua à son prouffit, et icellui vendi, lui venu en   ladicte ville de Troyes, la somme de XIJ s.
par., qu'il en   receupt.
Item, depuis ledit temps, ainsi comme il passoit parmi   la ville de Orvilliers, vit et aperceut que unne bonne   femme, qui menoit ses bestes aus champs pasturer, avoit   leissée l'uys de sondit hostel ouvert; entra en icellui, ouquel   il print IIJ robes à usage d'omme, boutonnées devant,   ne scet de quele couleur, avec plusieurs robes,   linges, qui estoient ensamble sur un coffre, à l'entrée de   la chambre dudit hostel, lesqueles robes et linge il vendi,   en ladite ville de Troyes, cinq ou VJ frans, n'est record   lequel.
Item, dist que, lui et nommé Perrin Le Plastrier, gros   homme brun et de moyen de estat, IIIJ ans a et demi ou environ,   s'acompaignerent ensamble en icelle ville de   Troyes, et lors promistrent et jurerent l'un à l'autre estre   d'ores en avant compaignons, et que de tout ce qu'il   feroyent et gaigneroyent, tant de jour comme de nuit,   l'un en l'absence de l'autre, il partiroyent ensamble et   par moytié egaument.
Lesqueles promesses ainsi par eulx   faites, icellui Perrin li moustra XVJ frans en or qu'il avoit   en sa bourse, desquelz il li en bailla VIIJ.
Et, ce fait, en   entencion d'aler gaignier, se partirent de ladite ville de   Troyes pour aler à Dijon.
En laquelle ville de Digon, il   ouy dire audit Perrin que, assez près d'icelle ville, il avoit   gaignié un cheval, lequel il avoit vendu, duquel pour   sa part il lui bailla environ XX s.
en menue monnoye.
Item, à Chasteillon sur Saine, an et demi a ou environ,   lui et ledit Perrin prindrent, en l'ostel d'un bon homme   d'icelle ville qui faisoit taverne, une coste hardie, et un   autre simple de drap vert sengles, à usage de femme,   lesqueles robes il vendirent, en ladite ville de Dijon, la   somme de IIIJ frans, dont il ot à sa part IJ fr.
.
Item, en icelle ville, en un autre jour et le landemain   de ladite desrobeerie, il prindrent, en l'ostel d'un autre   homme demourant en icelle ville, une coste hardie à boutons,   avec une houpelande tout de drap pers, et une   coste simple dudit drap, tout à usage d'omme, lesqueles   robes il vestirent et icelles ont usées.
LE JEUDI ENSUIANT, XVIIJe jour dudit mois de novembre   MCCCIIIJxx et neuf, par devant maistre Jehan Truquam,   lieutenant, presens maistre Dreux d'Ars, auditeur,   fu attaint et fait venir en jugement sur les quarreaux le   dessus nommé Colin Petit, dit L'Enfant, prisonnier, auquel   fu leue et recitée sa confession sy-devant escripte,   par lui faite au jour d'yer; lequel prisonnier persevera   et continua en icelle, affermant par serement icelle estre   vraye par la forme et maniere que dite l'avoit, et aussi   que escripte est cy-dessus.
Et, ce fait, fu remis et envoyé   ès prisons dont il estoit partis.
SAMEDI IIIJe jour dudit moie de decembre MCCCIIIJxx  et neuf, par devant mons.
le prevost, presens maistre   Jehan Truquan, lieutenant; Martin Double, advocat du   roy; Dreux d'Ars, auditeur; Jehan Delcy, Michel Marchant,   Jaques du Bois, advocas en Chastellet; Oudart   de Fontenoy, Miles de Rouvroy, Girart de La Haye et   Robert de Pacy, examinateurs oudit Chastellet; fu fait   venir en jugement sur les quarreaux le dessus dit Colin   Petit, dit L'Enfant, prisonnier, auquel fu leue et recitée   la confession cy-dessus escripte, par lui faite; lequel prisonnier,   en continuant et perseverant en icelle, dist et   afferma par son serement icelle par lui autrefois avoir   esté faite et cogneue, et que elle contenoit verité par la   fourme et maniere que elle est escripte.
Et, ce fait, fu   demandé par ledit mons.
le prevost, au dessus dis presens,   leurs oppinions sur ce que dit est, et qui estoit bon à   faire dudit prisonnier; tous lesquelz delibererent et furent   d'oppinions, consideré ladite confession et reyteracions   de larrecins faites et commises par plusieurs foiz par icellui   prisonnier, qu'il estoit larron, et, pour ce, devoit estre   puny comme tel.
Veues lesquelles oppinions, et ouye la   confession dudit prisonnier et ce present procès, icellui   mons.
le prevost condampna ledit Colin Petit, prison,   à estre executé et pendu comme larron.
CEDIT IIIJe jour de decembre fut ledit jugement executé.
Et n'avoit aucuns biens.
AL.
CACHEMARéE.
THOMASSIN LE VALOIS, DIT DE LAON.
L'AN DE GRACE MIL TROIS CENS quatrevins et neuf,   le mercredi XXVIIJe jour de novembre, par devant   mons.
le prevost, presens maistre Pierre de Lesclat et   Guillaume Porel, conseillers du roy nostre sire en parlement;   Jehan de Cessires, notaire du roy, grifficier criminel   oudit parlement; Jehan Truquan, lieutenant; Pierre   Gillebert, Erneul de Villers et Robert de Pacy, examinateurs   oudit Chastellet; fu attaint et fait venir en jugement   sur les quarreaux Thomassin Le Valois, dit de Laon,   prisonnier, né du païs de Breban, prisonnier detenu oudit   Chastellet, accusé en sa presence par Jehan Le Brun,   prisonnier oudit Chastellet, disant que icellui Thomassin   est homme vacabond, houllier publique, menant femmes   par le païs, joueur de dez, qui a esté ribaut en chemise,   et lequel il a veu frequenter et suir la compaignie de Gillequin   du Bar-le-Duc, larron.
Et aussi que jà pieçà, lui   ayant à amie une fille de pechié nommée Museau de Brebis,   seant hors de la ville de Verberie, aus champs, il a   ouy dire, ou temps qu'il estoit oudit païs, que icellui   Thomassin occist et murdrit pour elle un compaignon qui   estoit venu à elle pour avoir sa compaignie.
Lequel Thomassin,   sur ce juré et requis par serement, cogneut que   jà pieçà, et par plusieurs fois, il avoit frequenté, suy et   mené par le païs ladite Museau de Brebis et autres filles   de pechié; et aussi oudit païs de Verberie il avoit ouvré   par lonc temps en l'ostel de meistres Phelipe de Sermeises,   chevalier, et fait et aidié à faire les fossez d'environ la   forteresse du chastel dudit chevalier, pendant lequel   temps, et aus festes, il venoit aucune fois jouer et esbatre   en ladite ville de Verberye, en la compaignie d'icelle   Museau de Brebis, s'amie.
Et quant audit homme occiz,   ne aussi qu'il feust compaignon dudit Gillequin, il n'en   estoit riens, mais estoit homme de bonne vie et honneste   conversacion, jà soit ce qu'il soit verité que plusieurs et   diverses fois il ait joué aux dez et au driguet, comme   compaignons s'esbatent; et dist que oncques il ne fu en   gentillece, c'est assavoir ribaut en chemise.
VEUS LESQUELES accusacions, confeissons et denegacions   faites par icellui Thomassin Le Valois, prisonnier,   et aussi l'estat et maintieng de sa personne, et la maniere   respondue, et aussi qu'il samble qu'il ne face que controuver   ce qu'il dist, ledit mons.
le prevost demanda auxdiz   presens conseillers leurs advis et oppinions qu'il leur sambloit   estre bon à faire dudit prisonnier.
Tous lesquelz   delibererent et furent d'oppinion que pour savoir plus à   plain, par la bouche d'icellui prisonnier, la verité desdites   accusacions et des autres crimes, s'aucuns en avoit   fais, attendu ce que l'en a, en autres acusacions faites   par ledit Jehan Le Brun, l'en avoit trouvé icellui avoir   dit et adveuées par plusieurs fois confessions des prisonniers,   icelles accusacions estre vrayes, qu'il feust mis à   question.
Et ad ce fu condempnez par ledit mons.
le   prevost.
EN ENTERINANT et accomplissant lequel jugement,   icellui prisonnier fu fait de rechief venir en jugement   par devant ledit mons.
le prevost, et requis s'il vouloit   aucune autre chose dire ou confesser que fait avoit, en lui   disant que s'il ne cognoissoit doulcement et amiablement   les crimes par lui commiz et perpetrez, que il seroit mis   à question, et que l'en les lui feroit dire et cognoistre par   sa bouche.
Lequel prisonnier dist et respondi comme   fait avoit paravant.
Et, pour ce, fu mis à ladite question   sur le petit et grant tresteau.
Et ne voult aucune chose   cognoistre qui lui portast prejudice.
Si fu osté d'icelle   question, mené chofer en la cuisine en la maniere acoustumée,   et, en après ce, remis en la prison dont il estoit   partis.
LE SAMEDI IIIJe jour de decembre MCCCIIIJxx et neuf,   par devant mons.
le prevost, presens maistre Jehan Truquan,   lieutenant; Dreux d'Ars, auditeur; Oudart de   Fontenoy, Miles de Rouvroy et Pierre Gillebert, examinateurs   en Chastellet, fu attaint desdites prisons, et   fait venir en jugement sur les quarreaux, le dessus dit   Thomassin Le Valois, prisonnier, et par ledit mons.
le   prevost interrogué s'il estoit avisé de lui dire verité des   accusacions contre lui autrefois dites et pourposées, et,   s'il en estoit advisez, d'en respondre.
Lequel prisonnier   dist qu'il n'en savoit aucune chose, et d'icelles estoit pur   et innocent.
Et, ce fait, fut fait despoullier, et de rechief lié et   attachié à ladite question, et mis sur le petit tresteau.
Et, avant ce que l'en lui donnast à boire eau ou que   l'en en jettast aucune sur lui, requist à grant instance   que d'ilec l'en le voulsist mettre hors, et qu'il diroit verité   de toutes les chosses dessus dites.
Lequel prisonnier   fu mis hors d'icelle question, menez chauffer en la cuisine,   et d'illec de rechief admenez en jugement sur les   quarreaux, par devant ledit mons.
le prevost et les autres   conseillers presens dessus dis.
En la presence desquelz   icellui prisonnier, sur ce juré aus sains Evangilles de   Dieu, et par la part qu'il attent avoir en Paradis, cogneut   et confessa de sa pure, franche et liberal voulenté, sans   aucune autre contrainte de question, et print sur l'arme   de lui, qu'il est verité que, V ans aura en quaresme prochainement   venant, en un jour de dymenche, ainsi qu'il   venoit de l'ostel dudit maistre Phelipe de Maisieres, chevalier,   ouquel il avoit ouvré par lonc temps, comme dit   est dessus, en ladite ville de Verberie, en passant entre   le moulin qui est au bout d'icelle ville, en alant le droit   et grant chemin de Compiengne, et en s'en venant dudit   moulin à Verberie, au devant d'une croix qui est illec,   ouquel lieu ladite Museau de Brebis, son amie, avoit   acoustumé de seoir pour gaigner sa vie à la peine de son   corps, il vist troys compaignons, ne scet leurs noms, ne   de quel lieu ilz sont, là où ilz aloyent, ne de quel part   ilz venoyent, lesquelz troys compaignons estoient arrestez   au devant d'icelle femme, laquele ilz avoient batue et   encore batoyent quant il arriva sur eulx, ausquelz compaignons   il qui parle dist ces paroles ou samblables: « Vous   faites mal et pechié de batre ceste povre fille, qui riens ne vous   demande.
» Lesquelles paroles ouyes par iceulx troys compaignons,   l'un d'iceulx sacha un grant badelare qu'il   portoit, en disant à lui qui parle: « Te faut-il parler de ce? »  Et dudit badelaire fu feru, il qui parle, par la teste un   ou deux coups avant ce qu'il se meist à deffense; et, ce   fait, sacha un grant pennart qu'il avoit pendu à sa sainture,   se mist à deffense contre iceulx IIJ compaignons.
Lesquelz deux d'iceulx se departirent d'illec et prindrent   leur chemin alant droit à Compiengne; et lui qui parle   et cellui desdiz compaignons qui l'avoit feru et navré se   combatirent ensamble par tele maniere, que icellui compaignon   demoura illec en la place moult navré.
Et, ce   fait, il qui parle et ladite son amie Museau de Brebis se   departirent dudit lieu de Verberie, et vindrent demourer   en la ville de Paris; auquel lieu de Verberie ne oudit   païs, il qui parle, pour cause dudit homme qui fu mort,   si comme il lui fu rapporté environ un mois après ce que   dit est, ne osa depuis aler converser ne repairer   aucunement.
Item, cogneut que, VIJ ans a ou environ, il et un compaignon   nommé Paicon Le Rousselet, qui est alez de vie   à trespassement, en passant par la ville de Vaux soubz   Laon, et au bout d'icelle ville, trouverent environ IIIJ  aulnes de toille qui sechoient à une haye au bout d'icelle   ville, laquele toile il prindrent et appliquerent à leur   prouffit, et d'icelle firent faire des chemises et des brayes   pour eulx.
Item, dist que, en esté derrier passé ot VJ ans ou environ,   il qui parle estant logiez en la ville du Levon en   Bourgoigne, print en l'estable de sondit hoste, à un   vespre, un cheval de poil gris, et icellui admena en la ville   de Reins, en laquelle il le vendi V frans.
Et dist que à   cellui à qui il vendi ledit cheval, et qui lui avoit donné   à disner quant il lui avoit païé iceulx V frans, en soy partant   de l'ostel dudit homme de Reins, il print, sur un   banc estant emmi la sale de l'ostel d'icellui homme, une   houpelande de drap cler sengle, laquelle il a vestue et   usée.
Et si dist que alors qu'il print celle houpelande,   elle valoit bien XVJ s.
ou environ.
Item, dist que, V ans a ou environ, autrement du jour   ne du temps n'est record, il se loga à un soir en la ville   de Douillet, près de la Fere sur Oise, et, à son couchier,   lui fu baillé, par la dame de l'ostel où il estoit logiez,   une coste hardie de drap pers sengle, à usage d'omme,   pour soy couvrir la nuit, et laquelle fu mise sur son lit   par la dame dudit hostel; laquele coste hardie, au partement   qu'il fist dudit hostel le landemain matin, il emporta   avecques soy, et icelle vendi la somme de IJ frans, à un   frepier demourant à Laon, nommé le Grant Colart.
Item, dist que en la ville de Estuveles soubz Laon,   ainsi qu'il buvoit à un hostel en ladite ville, il print deux   viez draps linges qui estoient sur un banc enmi la maison,   et iceulx lessa en gaiges de son escot qu'il avoit despendu   en une ville qu'il ne scet nommer, assez près d'ilec, le landemain   qu'il eust prins iceulx draps.
Et dist que à celui   à qui il bailla iceulx draps linges en garde, pour ce qu'il   ne les vouloit prendre, il dist qu'il venoient de bon lieu,   et que sa mere, qui demouroit à Laon, les lui avoit   bailliez pour vendre, pour ce qu'elle n'avoit point d'argent   pour lui baillier.
Item, cogneut que durant le temps qu'il ouvra à faire   les fossez dudit chevalier, il et les autres compaignons   pionniers qui avecques lui ouvroyent ont, par plusieurs   fois, de nuit, alé en la ville de Vigneul, en laquelle ilz   ont prins, sans le sceu des gens d'icelle ville, plusieurs   oyes, oisons, poules, poussins, comme VJ oyes à une fois,   plus et moins, et de la poulaille samblablement; et que   quant ilz trouvoyent les poulailliers fermez, qu'il les   rompoient, et esdiz poulliers prenoyent tout ce qu'il leur   sambloit bon, sans en païer denier ne maile aucune; lesqueles   oyes, et oisons, et poulailles par eux prins, ilz   mengoyent et despendoyent.
Et dist, sur ce requis, que   depuis ce qu'il eust debat et noise audit lieu de Verberie,   il ne fist ou fu à faire aucun murdre ou larrecin quelconques.
Et, ce fait, fu icellui prisonnier fait remettre   en la prison dont il estoit partis.
VEUE LAQUELE CONFESSION faite par icellui Thomassin   Le Valois, prisonnier, ledit mons.
le prevost demanda   ausdiz presens conseillers leurs advis et oppinions sur ce.
tous lesquelz, attendues les reiteracions, multiplicacions   et valeur des larrecins par ledit prisonnier cogneuz et   confessez par plusieurs foiz, cy-dessus escrips; consideré   aussi l'estat de sa personne et la maniere comme icellui   homme fu occis audit lieu de Verberie, delibererent et   furent d'oppinion que icellui Thomassin feust pugniz   comme homicide et larron, c'est assavoir les mains liées   devant, et pendus comme larron.
Lesquelz oppinions   ouyes, et consideré aussi ladite confession, et veu ce present   procès, icellui Thomassin fu ad ce, par ledit mons.
le   prevost, condempnez.
LEQUEL Thomassin, oudit IIIJe jour de decembre, fu   mené à son derrenier tourment, et illec persevera esdites   confessions par lui faites, et autre chose ne cognut ou   confessa.
Et atant fu ledit jugement executez.
Et n'avoit aucuns biens.
AL.
CACHEMARéE.
RAOULIN DU PRé, DIT BACQUET.
L'AN DE GRACE MIL TROIS CENS quatrevins et neuf, le   lundi XIXe jour de novembre, par devant mons.
le prevost, presens maistre Jehan Truquam, lieutenant;   Dreue d'Ars, auditeur; Martin Double, advocat; Andry   Le Preux, procureur du roy nostre sire ou Chastellet;   Robert Petit-Clerc, Robert de Pacy, Oudart de Fontenoy,   Jehan de Bar et Robert de Tuillieres, examinateurs   oudit Chastellet; fu attaint et fait venir en jugement sur   les carreaux Raoulin du Pré, dit Bacquet, prisonnier oudit   Chastellet, pour souspeçon qu'il ne soit larron, et   compaignon de Jehan Le Brun, accusé en sa presence   par ledit Brun, disant qu'il est homme vacabond, alant   par le pays, frequentant foires et marchez, suyant les   ribaux et ribaudes, menant femmes par le pays, et houllier   publique, et aussi joueur de dez et de dringuet ès foires   et marchez, où il va et vient, ou au moins varlet de Railart   de Chaufour, escuïer, lequel tua et murdry, puis un   an a ou environ, un homme qui estoit famillier de l'evesque   de Tournay ou de Cambray, en la place Maubert, à   Paris; et lequel prisonnier est homme de très-male renommée   entre les compaignons faisans leur mestier de larrecin;   et aussi que par justice deux de ses freres ont esté executez   en la ville de Laon.
Lequel Raoulet du Pré, dit Bacquet,   prisonnier, jura aus sains Euvangilles de Dieu qu'il diroit   verité sur ce que dit est et autres choses qui lui seroient   demandées; dist et afferma par serement, sur ce requis,   qu'il estoit clerc, en habit et possession de tonsure, né de la   ville d'Abbeville, homme bien renommé, et qui gaignoit   sa vie au mieulx qu'il povoit à conryer cuirs, dont il   estoit ouvrier, et dudit mestier avoit ouvré lonc temps à   Paris, à Laon, à Amiens et ailleurs.
Requis s'il est mariez   ou s'il a fiancé Jehennete de Valenciennes, sa concubine,   fille de pechié, demourant en Glatigny, dist par   son serement qu'il a longuement frequenté et suy icelle   Jehennete de Valenciennes, laquelle est s'amie, et que   oncques il ne l'espousa ou fiança, ne ne promist la prendre   à femme ou espouse; et de ce se rapporte à tout ce   que elle en vouldra dire et deposer, lui present.
Et quant   ausdites accusacions contre lui faites, il n'en estoit riens,   mais d'icelles estoit pur et innocent, et les nyoit.
LAQUELE JEHENNNETE de Valenciennes fu incontinent   faite venir en jugement en la presence dudit prisonnier.
Jurée et interroguée sur icelles fiançailles de en dire la   verité, laquelle Jehennete dist et afferma par son serement,   en la presence dudit Raoulin, comme dit est, que   trois mois a et plus, autrement n'est recorde du jour,   icellui prisonnier vint à elle en Glatigny, où elle estoit   assise à son huys, avecques plusieurs autres filles demourans   en icellui lieu, lequel la requist, celle fois et autres   plusieurs paravant ce, que elle voulsist estre s'amie par   amours; et lors li promist que il li feroit et tendroit bonne   compaignie tant comme elle vouldroit.
Et, pour ce,   celle nuyt et autres plusieurs ensuyvant, coucherent l'un   avec l'autre; et tant que, en un jour dont elle n'est recorde,   elle dist à icellui prisonnier qu'elle ne vouloit plus   que icellui prisonnier repairast envers elle, s'il ne ly promettoit   à estre son mary, et que les autres filles d'icelle   rue l'en blasmoient, disans qu'elle soustenoit et governoit   un houllier avecques elle.
Lequel prisonnier lors print   elle qui parle par la main destre, et luy promist, par la   foy et serement de son corps, estre son mary, et qu'il ne   auroit ne ne prendroit autre femme à mariage et espouse;   et semblable promesse fist, elle qui parle, audit prisonnier.
Dist aussi que, depuis ce, elle qui parle et ledit prisonnier   ont couché ensamble par plusieurs fois, tant   en la ville de Paris, en la ville de Vayly sur Aisne, à   Nostre-Dame de Lieuce, comme à Soissons et ailleurs.
En laquelle ville de Vaily, pour ce que icellui prisonnier   avoit grant cognoissance de plusieurs compaignons   demourans en icelle ville et ou païs d'environ, quant   l'en demandoit audit prisonnier se elle qui parle estoit sa   femme, elle a ouy dire et respondre audit prisonnier que   ouyl; et samblable responce faisoit, elle qui parle, quant   l'en li demandoit se icellui prisonnier estoit son mary.
Et dist, avec ce, que s'il n'eussent dist l'un de l'autre   qu'il estoient espousez en plusieurs desdites villes où ilz   ont esté, que les hostes sur qui il se herbergoyent ne les   eussent pas souffers couchiez en leurs maisons comme ilz   faisoyent.
Et, ce fait, fu remis ledit prisonnier en la prison   dont il estoit partis, et ladite de Valenciennes envoyé   et mise hors dudit Chastellet.
ET, POUR CE, FU DEMANDé par ledit mons.
le prevost,   aus dessusdiz presens conseillers, leurs oppinions et advis   qu'il feroit dudit prisonnier, et s'il devoit estre rez tout   jus comme bigasmes ou non, et aussi s'il seroit mis à question,   pour savoir la verité par sa bouche des accusacions   dessus dites.
Tous lesquelz furent d'oppinion et delibererent,   ouy le rapport par lui fait en la deposicion d'icelle   de Valenciennes faite en sa presence, et la confession   d'icelle femme, à laquelle icellui prisonnier n'a aucunement   contredit, qu'il n'estoit pas tel qu'il deust jouyr de   privilege de clerc, mais devoit estre rez tout jus comme   bigasmes, attendu que, depuis icelles promesses par   lui faites à ladite de Valenciennes, il a cogneu avoir eu   compaignie charnelle à elle par plusieurs fois.
Et aussi   delibererent que, pour savoir la verité de la vie dudit   prisonnier par sa bouche, consideré sa confession, ce qu'il   est houllier et homme mal renommé, et que par Guillaume   Coffart, dit Floridas, prevost forain de Laon, pour   ce present, a esté dit et tesmoigné que un ou deux des   freres dudit prisonnier ont estéexecutez à mort pour   leurs demerites, par le predecesseur de lui prevost dudit   lieu, si comme il l'a ouy dire par plusieurs fois, que icellui   prisonnier feust mis à question.
Et ad ce faire et enteriner   ledit prisonnier fu condempné par icellui mons.
le prevost.
Et, ce fait, ledit prisonnier fu rez tout jus oudit jour.
ITEM, LE MARDI XXe jour dudit mois de novembre   MCCCIIIJxx et neuf, en enterinant ledit jugement, le   dessus dit Raoulin du Pré, dit Bacquet, fu mis à question   sur le petit et le grant tresteau; lequel ne voult aucune   chose confesser en son prejudice, et, pour ce, fu fait   remettre en la prison de laquelle il avoit esté attaint.
ET SAMBLABLEMENT, le mercredi ensuivant, XXIIIJe jour   dudit mois de novembre, fu icellui Raoulin de rechief   mis à question sur le petit tresteau, et en après sur le   grant, lequel requist que l'en le voulsist mettre hors   d'icelle, et il diroit verité des murdres et larrecins par   lui fais et commis, dont il en y avoit plusieurs.
Et, pour   ce, fu mis hors d'icelle question, et mené choffer en la   cuisine en la maniere acoustumée; et illec, nonobstant   chose qu'il eust promise ou jurée, ne voult aucune chose   confesser en son prejudice; et, pour ce, fu fait remettre   en la prison donc il estoit partis.
ITEM, LE SAMEDI IIIJe jour de decembre MCCCIIIJxx et   neuf, par davant mons.
le pevost, presens maistres Jehan   Truquam, lieutenant; Dreux d'Ars, auditeur; Jehan   Delcy, Michel Marchant, Jaques du Bois, advocas en   Chastellet; Oudart de Fontenoy, Miles de Rouvroy,   Gerart de la Haye et Robert de Pacy, examinateurs oudit   Chastellet, fu attaint et fait venir en jugement sur les   carreaux Raoulet du Pré, dit Bacquet, prisonnier oudit   Chastellet, cy-dessus nommé, auquel, par ledit mons.
le   prevost, fu dist qu'il deist verité des larrecins et murdres   par lui fais, et en especial d'un certain murdre commis et   perpetré le mercredi IIIJe jour de novembre, l'andemain   du jour de la feste aus Mors, derrerement passé, entre la   ville de Vaily et celle d'Aisy, environ à demie lieue   dudit lieu et ville de Vaily; et aussi du larrecin fait à icellui   homme murdi.
Auquel temps et jour icellui prisonnier   estoit en icelle ville de Vaily, et, pour ledit fait, s'en   estoit venus d'icelle ville et païs de Vaily en la ville de   Paris.
Ou, se il ne disoit verité, consideré que dudit cas   advenu par la maniere que dist est, il estoit tout informez   par mess.
Jehan de Clamecy, chevalier, et Gilles de Clamecy,   son frere, qui estoient en icelle ville de Vaily audit   jour, qu'il le lui feroit dire en ladite question.
Lequel prisonnier,   sur ce juré et affermé par serement de dire verité,   après ce qu'il ot fait et dist qu'il n'en estoit ne n'en   savoit aucune chose, et qu'il eust esté despouilliez tout   nu, et lié et ataché par les mains à ladite question, afin   qu'il deist de ce la verité, et aussi fait plusieurs variacions   en ce, requist que il feust desliez, et qu'il diroit verité   de ce que dit est, et autres chosses qu'il avoit faites et   commises.
Et, pour ce, fu desliez et admenez sur lesdis   carreaux en jugement; et, en la presence des dessus dis,   cogneut et confessa de sa volenté, sans aucune autre force   que dit est cy-dessus, que, nonobstant les denegacions   et affirmacions par lui cy-devant escriptes et faites, verité   estoit et est que, à l'encommencement de vendenges   derrenierement passées, il se parti de Paris pour soy en   aler gaignier en vendenges en la ville de Vaily, et que   quant il est parti de Paris, il dist à icelle Jehennete de Valenciennes,   s'amie, à laquelle il avoit ouy dire par plusieurs   fois qu'elle vouloit aler en pelerinage à Nostre-Dame   de Lieuce, que se elle et autres en sa compaignie   aloyent audit lieu de Lieuce, que elle s'en revenist par   la ville de Vaily, et que en l'ostel du Roy des Ribaux,   estant en ladite ville de Vaily, elle orroyent nouvelles   de lui qui parle.
En laquelle ville de Vaily, et en l'ostel   dudit Roy des Ribaux, il a continuelment esté durant   icelles vendenges, et aucune foiz porté la hoste en vendenges,   afin de gaignier de l'argent, lequel argent, quant   il avoit gaigné, il le aloit employer à l'aventure au jeu   du driguet, que lors tenoit en icelle ville de Vaily Jehannin   Belenfant, lequel jeu il a le plus du temps d'icelles   vendenges frequenté et suy, et à icellui gaignié sa vie au   mieulx qu'il a peu et sceu.
Dist avec ce, que IIJ ou IIIJ jours avant la feste de la   Tousains derrerement passée, ladite Jehennete de Valenciennes,   s'amie, vint et arriva en icelle ville de Vaily, en   laquelle ville ilz ont esté ensamble jusques le mercredi   après la feste du jour des Mors, heure d'après disner,   qu'il et ladite de Valenciennes se partirent, et, cedit jour,   vindrent gesir au soir bien tart et ariverent en la ville de   Soissons.
Ouquel jour de mercredi, au matin, un petit   avant prime, lui qui parle et un nommé Le Roussellet,   demourant à Laon, en entencion et volenté de gaignier   sur le premier homme où il verroyent leur avantage, pour   gaignier aus champs, se partirent de ladite ville de Vaily,   et passerent l'eaue, en faisant samblant qu'ils voulsissent   aler droit en la ville d'Aisy; en alant en laquelle ville, ainsi   qu'il furent à demie lieue loings de Veily, et qu'ilz passerent   l'eaue, virent et aperceurent un homme de village qui   aloit devant eulx le chemin qu'il aloyent; auquel homme,   pour le attaindre, icellui Rousselet se avança d'aler devant   plus toust que ne fist lui qui parle, lequel le suy de plus   près qu'il pot; et avant ce qu'il venist à iceulx homme   et Rousselet, trouva que ledit Rousselet l'avoit abatu à   terre d'un coup de coustel qu'il lui avoit donné sur la   teste.
Auquel homme, il qui parle, sans plus mot dire,   donna et fery IIJ coups d'un badelare qu'il avoit pendu   à sa sainture parmi le corps; lequel, ainsi feru et navré,   il lesserent en la place, au bout d'une haye, emmy le   chemin, tout mort; et à icellui osterent sa tasse et sa sainture,   et, de l'argent qui estoit en icelle tasse, ot, il qui   parle, à sa part, IIIJ frans.
Et dist, sur ce requis, que, ce   fait, il et ledit Rousselet retournerent en ladite ville de   Vaily, beurent et desjeunerent ensamble, et aussi ladite de   Valenciennes; et quant ilz orent desjeuné, prindrent congié   li uns des autres; et il qui parle et ladite Jehennete   de Valenciennes s'en vindrent cedit jour gesir à Soissons   par la maniere que dit est; et le jeudi ensuyvant, au giste   à le Vignen; le vendredi, au giste à Roissy, et le samedi,   au giste à Paris.
Et ainsi qui buvoient ensamble   oudit jour de samedi, aus Maillès, en la Cité, fu prins   et admené prisonnier oudit Chastellet, sanz ce qu'il feust   trouvez faisant aucun meffait.
Et dist, sur ce requis, que   oncques jour de sa vie il ne fu faisant, participant ou   consentant d'autre murdre ou larrecin que icellui dessus   dit.
VEUE LAQUELE confession, ledit mons.
le prevost demanda   ausdis presens conseillers leurs advis et oppinions   sur ce.
Tous lesquelz deliberent et furent d'oppinion,   tout consideré, et l'estat et gouvernement de la personne   dudit prisonnier, qu'il estoit murdrier et larron, et qu'il   feust pour ce pugnis, c'est assavoir trainez et pendus   comme murdrier.
Oyes lesqueles oppinions et veue icelle   confession, et ledit mons.
le prevost condampna ad ce   ledit prisonnier Raoulet du Pré, dit Bacquet.
CEDIT JOUR, LEDIT Raoulet fu mené à son derrenier   tourment, et ne voult aucune autre chose confesser que   ce dessus dit; mais, en corrigant sadite confession par lui   faite, dist et afferma par son serement, et sur la mort qu'il   atendoit à avoir et recevoir presentement, que audit fait   faire icellui Rousset n'avoit esté present, saichant, confortant   ne aydant,ne aussi il qui parle, nonobstant chose   qu'il ait cy-devant cogneue par devant icellui mons.
le   prevost.
OUQUEL IIIJe jour de decembre IIIJxx et neuf fu ledit   jugement executé.
Et n'avoit icellui Raoulet aucuns biens.
AL.
CACHEMARéE.
JEHAN DE WARLUS ET AMELINE,  SA FEMME.
L'AN DE GRACE MIL TROIS CENS quatrevins et neuf, le   jeudi XXVIIJe jour d'ottobre, par davant mons.
le prevost,   lui estant en jugement sur les carreaux, presens   maistre Jehan Truquam, lieutenant; Dreux d'Ars, auditeur;   Martin Double, advocas; Andrieu Le Preux, procureux   du roy nostre sire; Guillaume Drouart, lieutenant   dudit mons.
le prevost; Michel Marchant, Oudart de   Monchauvet, advocas; Robert Petit-Clerc, Pierre Gillebert,   Jehan Soudant et Robert de Tuillieres, examinateur;   furent attains et fait venir Jehan de Warlus et   Ameline, sa femme, prisonniers detenuz oudit Chastellet,   et accusez en leurs presences par Jehan Le Brun et Raoulet   La Greue, dit de Laon, prisonniers detenuz oudit   Chastellet, disans que quant eulx et leurs compaignons   larrons avoient prins et emblé aucuns biens, et ilz aloyent   par devers iceulx mariez les leur vendre, iceulx mariez   leur disoyent: « Alez hardiement, et ma apportez tout ce que   vous gaignerez, et tantoust tout sera ars, et n'en sera jà plus   parlé.
»  Dient aussi, c'est assavoir ledit Brun, que naguaires il a   vendu à ladite Ameline IX aulnes de touailles toutes neuves   mouilliées, par lui prinses et emblées à Saint-Denis   en France, la somme de XIIIJ s.
.
Item, avoir venduz ausdiz mariez une houpelande à   homme fourrée de loustres, laquele estoit de drap merlé,   et d'icelle ot VJ s.
seulement.
Item, leur vendi IIIJ coiffes de soye, un boureau, et   IIIJ angneaux d'argent, et deux dagues, tout à une fois,   n'est record quelle somme, et plusieurs autres biens dont   il n'est memoratif quant à present, pour la multiplicacions   des larrecins qu'il lui a vendues.
Et ledit Raoulet   avoit prins et emblé plusieurs plaz, pos et escuelles   d'estain, par lui vendues à ladite Ameline.
Item, lui avoir vendu plusieurs costes et autres robes   qu'il avoit emblées, n'est record quelles sommes, ne où   il les avoit mal prinses, pour la multiplicacion des choses   qu'il leur avoit bailliés et vendues; et que iceulx mariez   disoient à lui qui parle que quant il auroit aucune chose,   qu'il le lui portast, et leur faist un signe du doy contre son   nez, en passant par devant eulx, sans parler à lui ne dire   mot aucun.
Lequel qui depose, et aussi ledit Brun, recordant   desdites enseignes, distrent, deposerent ensemble,   en la presence desdiz mariez, que plusieurs fois ilz alerent   ès hales devers lesdiz mariez, se partoient dudit marché,   et que quant ilz leur fesoient le signe dessus dit, iceulx   mariez se partoient dudit marché li uns après l'autre, et   aloyent boire ensamble en une taverne, en laquelle ilz   vendoient les biens par eux prins et emblez ausdiz mariez;   et dient que ce qui valoit XX ou XXX s., ilz le donnoyent   ausdiz mariez pour VIIJ ou X s.
.
Item, dist, ledit Raoulet, qu'il dist à ladite Ameline   qu'il avoit un lit à vendre, combien qu'il n'en eust point;   laquelle Ameline lui respondi qu'il le lui portast de nuit,   et elle le acheteroit.
Item, arrestez prisonniers à la requeste de Jehan Duret,   demourant au Corbeillon, en la rue au Feurre, pour   lui donner garantie de trois hennaps de madre qu'ilz li   ont venduz la somme de XXXVJ s., lesquelz sont poursuis   pour emblez, avec une couverture vermeille de sarge.
Lesquelz prisonniers, après ce que separéement ilz orent   esté fais jurer aus sains Euvangilles de Dieu de dire verité   sur ce que dit est, et des autres choses que l'en leur   demanderoit, cognurent et confesserent qu'ilz sont nez,   c'est assavoir: Jehan de Warlus de la ville de Cambray,   et Ameline d'environ la ville de Valenciennes; et que,   puis IIJ ou IIIJ ans a ou environ, ilz se acointerent li uns   de l'autre en la ville de Saint-Quentin en Vermendois,   fiancerent l'un l'autre, et depuis tousjours ont continuelment   esté ensamble, usé de fait et marchandise de regraterie   et acheté menus mesnages, robes, chapperons et   autres linges; et en cest estat se sont vesqus bien et loyalment,   au mielx qu'ilz ont peu.
Dient avec ce, ladite Ameline qui parle, que, de fait   de marchandise de leurdit mestier, elle a le plus garde et   gouverne, parce que elle est et demeure le plus à l'ostel   de son amy et mary, lequel va par ville gaignier et ouvrer   pour avoir et soustenir leurs vies.
Et dient tous d'un comun   asentement que ilz se recordent bien que d'iceulx   Brun et Raoulet ilz ont, par plusieurs et diverses fois,   acheté plusieurs menues robes, comme petites costes,   chauses et chapperons, pos, plaz, escuelles, lesquelz ilz   achetoyent bien et raisonnablement, et les payoient; et   aussi avoit acheté icelle couverture et hennaps dessus diz   d'un compaignon nommé Perrin Quatredois, demourant   à Saint-Denis.
Cogneut aussi, elle qui parle, avoit acheté dudit Brun   IX aulnes de nappes mouilliées, dont elle païa à icellui   XIIIJ s.
par.
.
Et dient, sur ce requis, que quant ilz achetoyent   les choses dessus dites d'iceulx Brun et Raoulet,   ilz leur disoient que elles venoient de bon lieu et loyal   acquest.
Et ne sera jà sceu ou prouvé contre eulx avoir   dites les paroles que ont deposé iceulx Brun et Raoulet,   c'est assavoir que il i aportassent hardiement tout ce qu'il   gaigneroient, et que tout seroit ars.
En nyant le seurplus   desdites accusacions contre eulx faites.
APRèS LESQUELES choses ainsi faites, ledit mons.
le   prevost demanda ausdiz presens conseillers leurs oppinions   comment il estoit bon de proceder à l'encontre   d'iceulx de Warlus et Ameline.
Tous lesquelz, veu l'estat   d'iceux et la confession par eux faitte, avec les denegacions   et accusacions contre eulx proposées, et aussi que,   par le procès fait par davant le bailli de Saint-Denis, est   apparu, par la confession faite par icellui Perrin Quatredois,   executé illec pour ses demerites, avoir prins et   emblé la couverture et hennaps de madre dessus diz, par   lui venduz à icelle Ameline; delibererent et furent d'oppinion   que pour savoir par leurs bouches la verité desdites   accusacions, que ilz fussent mis à question.
Oyes   lesquelles oppinions et veu le procès dessus dit, ledit   mons.
le prevost condampna ad ce iceulx de Warlus et   Ameline en leurs presences.
EN ENTERINANT LEQUEL JUGEMENT, pour ce que   iceulx prisonniers ne vouldrent aucune autre chose cognoistre   que dit est dessus, furent li uns après l'autre mis   à question sur le petit et le grant tresteau, et ne vouldrent   cognoistre aucune chose qui leur portast prejudice.
Si furent mis hors d'icelle question, menez choffer en la   maniere acoustumée, et en après remis chacun separéement   ès prisons dont ilz avoyent esté attains.
ITEM, LE MARDI, XXJe jour de decembre, l'an mil   CCCIIIJxx et neuf dessus dit, par davant mons.
le prevost,   presens maistres Dreux d'Ars, lieutenant dudit mons.
le   prevost; Oudart de Fontenoy, Girart de La Haye, Pierre   Gillebert, Andrieu Le Preux, procureux du roy; Nicolas   Bertin, Robert de Pacy, examinateur, et Jehan de La   Folie, recepveur de Paris, furent fais venir en jugement   sur les carreaux lesdis prisonniers Jehan de Warlus et   Ameline, lesquelz, sans aucune force ou contrainte, cogneurent   avoir acheté desdiz Brun et Raoulet, et aussi   de Perrin Quatredois, les choses qui ensuivent, c'est   assavoir: ledit de Warlus, dudit Brun, une houpelande   de drap violet, retournée à l'envers, fourrée de connins,   donc le drap valoit IIJ s., et la penne environ IX s., à   une fois.
Item, à une autre fois avoir acheté desdiz Brun et   Raoulet IJ dagues, IJ coiffes de fil, la somme de VIJ s.
.
Item, aussi avoir acheté d'iceulx, un mois au devant   qu'il fu prins et emprisonné, deux aneaux d'argent, la   somme de IJ s.
par.
.
Et dist que lors qu'il acheta icelles   choses d'iceulx Brun et Raoulet, il pensoit bien que elles   ne venoient pas de bon lieu.
Et dist que la premiere   cognoissance qu'il ot à eulx fu par le moyen de ce que,   en buvant ensemble, ilz li changerent deux blans en   petiz deniers.
Et icelle Ameline cogneut avoir acheté   dudit Perrin Quatredois, un mois au devant de sa prise,   la sarge vermeille trouvée en son hostel par maistre Jehan   Soudant, examinateur, la somme de XX s.
par.
.
Et, pour   ce que autre chose que dit est ne vouldrent cognoistre,   furent de rechief, et par deliberacion desdiz conseillers,   mis à question sur le petit et le grant tresteau.
Et illec   ne vouldrent confesser autre chose que dit est dessus.
Si   furent mis hors d'icelle question, menez choffer en la   maniere acoustumée, et remis en la prison dont un chascun   d'eux estoit aujourd'uy partis.
ITEM, LE MERCREDI ENSUIVANT, XXIIJe jour dudit mois   de decembre, l'an dessus dit, par davant mons.
le prevost,   presens maistres Dreux d'Ars, lieutenant dudit   mons.
le prevost; Oudart de Fontenoy, Girart de La   Haye, Pierre Gillebert, Robert de Pacy, Nicolas Bertin,   Robert de Tullieres et Nicolas Chaon, Miles de Rouvroy   et Erneul de Villers, examinateurs; furent de rechief   attains et fait venir en jugement sur les carreaux lesdiz   Jehan de Warlus et Ameline, prisonniers, lesquelz, après   ce que l'en leur eust dit qu'ilz deissent verité des autres   larrecins par eulx achetées d'iceulx Brun, Raoulet et   Perrin Quatredois, ou, s'il ne le disoyent, que l'en le   leur feroit dire par force, et que aucune chouse ne vouldrent   confesser, furent de rechief, li uns après l'autre,   remis et liez à ladite question, et sur le petit tresteau et   sur le grant fu miz et estendu ledit de Warlus, qui aucune   chose ne voult confesser; et, pour ce, fu osté et   mis à part.
Et ladite Ameline, après ce que elle fu liée   à la question et mise sur le petit tresteau, ainsi comme   l'en vouloit mettre et jetter eaue sur elle, requist instanment   que hors d'icelle question l'en les meist, et elle   diroit verité.
Si fu mise hors d'icelle, et ramenée en jugement   sur lesdiz quarreaux, en la presence desdiz conseillers   et dudit mons.
le prevost.
Et illec, sans aucune   force ou contrainte, cogneut et confessa avoir dit, et par   plusieurs fois, à iceulx Brun, et Raoulet, et Quatredois,   lesquelz elle pensoit bien et creoit, et encore croit et   tient qu'ilz estoient et sont larrons, et que les biens   qu'ilz prenoyent et lui vendoient, ilz avoient mal prins,   qu'ilz li apportassent tout ce qu'il auroient, et elle leur   feroit valoir ce qu'il vaudroit.
Et que ledit Raoulet elle   par plusieurs foiz a veu aler esdites halles, qui de sa main   signoit elle qui parle, que elle alast après lui; et lors   y aloit et achetoit de lui ce qu'il avoit à vendre.
Et   dist que elle se recorde que une foiz elle acheta dudit   Raoulet une coste hardie de marbré, dont elle li païa   XXIIIJ s.
par.
.
APRèS LESQUELES choses ainsi faites, ledit mons.
le   prevost demanda ausdis conseillers leurs advis et oppinions   comment il estoit bon de proceder à l'encontre   d'iceulx prisonniers.
Tous lesquelz, attendu les accusacions   dessus dites, contre eulx proposées, et en leurs   presences, par iceulx Brun et Raoulet; les confessions   faites par iceulx prisonniers, qui nyoient avoir dit et enseigné   la maniere comment ilz metteroyent leur doy à   leur nez en signe qu'ilz avoient aucune chose à vendre,   et que lesdis prisonniers ont cogneu et confessé le moins   qu'ilz ont peu, l'estat d'iceulx et peine de prison par eulx   soufferte; delibererent et furent d'oppinion que iceulx   prisonniers feussent tournez ou pillory ès hales, illec crié   les causes de leur jugement, et, en après, baniz de la   ville, viconté et prevosté de Paris, à tousjours, c'est   assavoir: ledit de Varlus sur peine d'estre pendu, et Ameline   d'estre enfouye toute vive, comme larrons et larronesse,   ou substoiteurs et substoiteresses de leurs larrecins.
Oyes lesqueles oppinions et veu ledit procès, lesdis de   Warlus et Ameline furent, et en leurs presences, condempnez   à estre tournez ou pillory et banis à tousjours,   comme dit est dessus.
LEQUEL jugement fu executé ledit XXIIIJe de decembre   MCCCIIIJxx et neuf.
AL.
CACHEMARéE.
PERRIN DU QUESNOY.
L'AN DE GRACE MIL TROIS CENS QUATREVINS et neuf,   le mercredi XXIIIJe jour de novembre, par davant   mons.
le prevost, presens maistres Jehan Truquam, lieutenant;   Dreux d'Ars, auditeur; Pierre Gilebert et Robert   de Pacy, examinateurs en Chastellet de Paris; fu fait   venir en jugement sur les carreaux Perrin du Quesnoy,   prisonnier oudit Chastellet, par l'accusacion de Jehan Le   Brun, prisonnier aussi oudit Chastellet.
En la presence   duquel Perrin, icellui Brun dist et afferma par serement   qu'il cognoissoit lonc temps avoit ledit Perrin, lequel il   avoit veu en sa compaignie boire et mengier, par plusieurs   foiz couchié ensamble, plusieurs nuiz frequenté   et suy feu Perrin Quatredois, executé pour ses demerites;   Richardin de Compiengne et Jehannin de Saint-Cloud,   larons, murdriers, auquel icellui Brun, ou temps   qu'il les a frequentez et suis, il a ouy dire et affermer que   icellui Perrin estoit un très-grant et fort larron, murdrier,   houllier publique, qui tient une fille en Glatigny,   nommée Lucete, joueur de faux dez, et cabuseur d'un   jeu que l'en appelle la chevillete, et à croix et à pile,   homme vacabond, qui riens ne fait.
Lequel aussi il a aucune   fois veu vestu de houpelandes courtes, fourrées   d'escurieux, et à la fois de longues houpelandes, et, avec   ce, l'a veu qu'il n'avoit sur lui de robe qui vaulsist aucune   foiz X ou XIJ s.
.
A semblablement veu, ou temps   qu'il couchoient ensamble, que quant icellui Perrin venoit   au soir pour soy couchier, et qu'il lui disoit qu'il   n'avoit denier ne maille, que, le lendemain ou à un ou   deux jours après, icellui Perrin en apportoit très-largement;   ouquel temps icellui Perrin jouoit aus dez.
Lequel   Perrin, prisonnier, sur ce juré aus sains Euvangilles de   Dieu qu'il dira verité de ce que dist est dessus, et d'aucunes   autres choses qui lui seroient demandées, dist et   afferma par serement qu'il est nez de la ville de Tournay,   et que lonc temps a il est venuz demourer à Paris; et   illec a aprins chausses à faire, auquel mestier il a ouvré   par lonc temps à Paris, à Reins, à Laon, à Soissons, à   Noyon et ailleurs, et aussi à gaignier sa vie le mielx qu'il   a peu ou sceu.
Requis se ladite Lucete est s'amie, et s'il   la maintient, dist pour verité que ouyl; et peut bien estre   que aucune foiz il a de l'argent que elle a gaignié et   gaigne à la peinne de son corps.
Requis s'il cognoist ledit   Jehan Le Brun, Richart de Compiengne et Jehannin de   Saint-Cloud, ne aussi ledit feu Perrin Quatredois, dist par   son serement que non, et que avecques eulx jour de sa   vie il ne compaigna, beut, menga ou coucha avec aucun   d'iceulx compaignons dessus nommez, ne n'avoit oncques   veu ledit Brun au devant de ce qu'il venist et feust ceans   admenez prisonnier.
LE JEUDI IXe JOUR DE DECEMBRE, l'an dessus dit, par   davant mons.
le prevost, presens maistres Jehan Truquam,   lieutenant; Dreux d'Ars, auditeur; Robert Petit-Clerc,   Jehan de Bar, Jehan de Tuillieres, Pierre Gillebert,   Robert de Pacy, Nicolas Bertin, Girart de La Haye,   Oudart de Fontenoy, Miles de Rouvroy, Arnoul de Villers,   Robert de Tuillieres, Nicolas Chaon et Hutin de   Ruit, examinateurs oudit Chastellet; fu fait venir en jugement   sur les carreaux le dessus nommé prisonnier Perrin   du Quesnoy, et par ledit mons.
le prevost interrogué   sur ladite accusacion, afin de savoir s'il vouldroit aucune   autre chose cognoistre que dessus a dist, disant que s'il   ne li disoit verité, qu'il la lui feroit dire par sa bouche   et le mettroit à question.
Lequel prisonnier respondi que   autre chose ne savoit dire ou respondre que ce que dessus   a respondu.
Si fu fait traire à part, et remis en la prison   où estoit icellui prisonnier.
Et, ce fait, fu recité et leu   le procès, accusacion, confession et denegacions touchant   ledit Perrin, prisonnier, en la presence des dessus diz   conseillers, et par ledit mons.
le prevost leur demandé   leurs oppinions et advis sur ce.
Tous lesquelz delibererent   et furent d'oppinion, considerées icelles accusacions   et la maniere des responces, constance et estat dudit prisonnier,   mesmement que par lesdiz maistres Jehan Truquam   et Dreux d'Ars fu tesmoigné qu'il se recordoyent   bien que autreffois icellui prisonnier avoit esté souspeçonné   et emprisonné oudit Chastellet, pour souspeçon   qu'il ne feust joueur de faux dez, et à la buchette et chevillete;   que pour savoir par la bouche dudit prisonnier   la verité de sa vie, gouvernement et estat, et aussi desdites   accusacions faites par icellui Brun, qu'il feust miz   à question.
Et ad ce fu condempné par ledit mons.
le   prevost.
ITEM, LE JEUDI ENSUIANT, XVIe JOUR DUDIT moiz de   decembre, l'an mil CCCIIIJxx et neuf, par davant mons.
le   prevost, presens maistres Jehan Truquam, lieutenant;   Dreux d'Ars, auditeur; Ernoul de Villers, Girart de La   Haye, Oudart de Fontenoy, Pierre Gillebert et Robert   de Tullieres, examinateurs, fu fait venir sur les carreaux   en jugement, et trait hors des prisons où il avoit esté   mis, le dessus dit prisonnier Perrin du Quesnoy, auquel   fu, par ledit mons.
le prevost, demandé s'il vouloit aucune   autre chose cognoistre ou confesser que dit est et   avoit cy-dessus, en lui disant que s'il ne lui disoit de   ce la verité doulcement, qu'il la lui feroit dire par sa   bouche et le feroit mettre à question.
Lequel prisonnier,   sur ce juré et requis, dist par son serement qu'il ne saroit   autre chose dire que dist a cy-dessus.
Et, pour ce, en  ensuïant ledit jugement, fu despouilliez et liez à ladite   question, et mis sur le petit tresteau.
Lequel prisonnier,   en cest estat, cogneut que, un an a ou environ, ainsi   qu'il estoit couchiez de nuit en une hostellerie en la ville   de Dampmartin, et que par la dame dudit hostel li ot   esté bailliée une houpelande de drap pers sengle, pour soy   couvrir de nuit, ainsi qu'il se parti au matin, le landemain,   dudit hostel, il print et emporta avec soy ladite houpelande   et un chaperon de mesmes, qui pendoit à une   perche en la sale dudit hostel; et iceulx houpelande et   chaperon aporta et vendi à Paris la somme de XIIIJ s.
.
Et,   ce fait, fu ledit prisonnier mis à question sur le grant   tresteau.
Et lors incontinent requist qu'il feust mis hors   d'illec, et qu'il diroit verité des murdres et larrecins qu'il   avoit fais et commis, et aussi des cabuseries et tromperies,   donc il en y avoit plusieurs.
Si fu mis hors d'icelle question,   et mené choffer en la cuisine en la maniere   acoustumée.
EN LAQUELE CUISINE ET HORS de question, et aussi   en jugement sur les carreaux, par devant ledit mons.
le   prevost, et presens les dessus diz conseillers, ledit Perrin   du Quesnoy, prisonnier, après ce qu'il ot esté très-bien   eschauffé, vestu et reschauffé, fu fait jurer sur les sains   Euvangilles de Dieu qu'il diroit verité, lequel prisonnier   cogneut de sa volenté et persevera en la confession de la   houpelande et chaperon cy-dessus escripte, par lui faite.
Et, oultre ce, cogneut et confessa que, puis un an a, lui   estant couchié avec ladite Lucete, s'amie, à un matin que   elle estoit levée d'emprès lui, il ala à un petit coffre   appartenant à icelle Lucete, qui estoit ouvert, ouquel il   print une petite bourse qui estoit dedens icellui coffre,   et en laquelle bourse avoit IJ fr.
ou XL s.
en menue   monnoye.
Item, dist que, deux ans a ou environ, lui estant couchié   en l'ostel de la Clef, près Saint-Eustace, en une   chambre où il avoit plusieurs liz, en un desquelz lis avoit   un compaignon qui estoit couchié en icellui, se leva de   son lit pour aler pissier, et, en ce faisant, print en la   bourse dudit compaignon, qui portoit à sa poitrine, un   franc d'or qui estoit en icelle; et plus n'avoit d'argent en   la bourse, car se plus en y eust trouvé, plus en eust   prins.
Item, semblablement de nuit, puis Pasques ença, lui   estant couchié en l'ostel Henriet Le Clert, sergent de la XIJe,   demourant en la Juerie, s'est levez de son lit, et, en la   bourse d'un compaignon qui estoit couchiez en un lit   assez près de lui, print VIIJ blans qui estoient en icelle   bourse.
Item, dist que, durant le temps que le roy a esté darrenierement   logiez au Louvre, il, par plusieurs journées   et diverses fois, a coppé le nombre de XIJ mordans de   sainture, tant dorez comme à dorer; lesquelz il, et un   compaignon nommé Ymbelet, de la langue françoise,   jeusnes homs comme de l'age de XXXIJ ans ou environ,   de forme pareille à lui qui parle, et du hault d'icellui,   ont vendus à Paris, et d'iceulx a eu sa part et la moitié,   n'est record quelle somme d'argent quant ad present.
Item, dist que, six sepmaines a ou environ, lui et un   compaignon nommé le Grant Bourguignon, en alant de   Paris à Estampes, assez près de Montlehery, trouverent   un compaignon sur le chemin, à une taverne près dudit   lieu de Montlehery, beurent ensamble, ouquel lieu ilz   jouerent et firent tant qu'il firent jouer ledit compaignon   au jeu de la chevillete, et à icellui jeu gaignerent audit   compaignon deux frans.
Et dist qu'il n'est pas en la poissance   d'omme, quel qu'il soit, s'il ne scet la maniere   comment l'en jeue audit jeu, qu'il ne perdist à icellui.
Item, en alant dudit lieu de Montlehery droit à Chartres,   il et ledit Bourguignon se logerent en la ville de   Bleiz, en laquelle ilz jouerent audit jeu à leur hoste, et   à icellui gaignerent VJ frans en blans de IIIJ d.
t.
piece,   avec une dague qui estoit garnie par-dessus d'argent.
Item, en icelle ville de Chartres, en l'ostel à l'Escu de   France, où ilz estoient logiez, jouerent à un compaignon   qui oudit hostel estoit logié, et à icellui gaignerent par   cabuserie la somme de deux frans.
Item, à un compaignon qui trouverent sur le chemin   en alant en icelle ville de Chartres, gaignerent au jeu de   ladite chevillete, enmi les champs, VIIJ s.
.
Item, un mois a ou environ, en la place Maubert, à   un compaignon qu'il trouva illec, à un dé assis sur un   manteau, il gaigna vint gros d'Engleterre.
Item, cogneut avoir jeué audit jeu d'un dé par XX fois   et plus, et gaigné à icellui environ VIIJ frans.
Item, et samblablement avoir gaigné, et par plusieurs   et diverses fois, audit jeu de la chevilete, environ X ou   XIJ frans.
Item, un an a ou environ, lui estant logiez au Pot   d'Estain, près Saint-Jaques de l'Ospital, de nuit, print   oudit hostel une houpelande courte, fourrée d'escurieux,   avec un pourpoint de fustenne, à un compaignon qui   estoit logiez oudit hostel avec lui qui parle, et estoit,   icellui compaignon, Flament; laquelle houpelande et   juppon il qui parle a apliquez à son usage; et dudit hostel   se parti avant jour, afin que ledit Flamant ne se aperceust   de sesdites robes à lui prinses et emblées.
Item, dist que, demi-an a ou environ, lui et Henriet,   qui est Lorrain, demourant au coing du Bour l'Abé, et à   une femme nommée Margarite, qui est des filletes de la   rue Percée, et est icellui Henriet hault homme brun,   estans logiez de nuit en l'ostel au Pot d'Estain, en la rue   Saint-Jaques, ainsi comme ilz estoient couchiez en une   chambre où il avoit plusieurs liz, et des compaignons   couchiez en iceulx, se leva de nuit de son lit, feignant   qu'il voulsist aler pissier de l'eaue, s'adreça au lit où un   desdiz compaignons estoit, et en la bourse d'icellui print   VIJ frans en or qui y estoient, dont il en bailla IIJ audit   Henriet.
Item, cogneut que, environ la foire de Compiengne   derrenierement passé ot un an, pour debat et paroles qui   se meurent, en icelle ville de Compiengne, entre lui et   un nommé Gieffroy de Louvain, du païs de Breban, à un   jeu de palme où ilz jouoient l'un contre l'autre en icelle   ville de Compiengne, et qu'ilz se furent entre-desmentis   par plusieurs fois, et aussi que li uns ot dit à l'autre qu'il   le courrouceroit là où il le trouveroit, sceust, il qui parle,   que ledit Gieffroy estoit partis d'icelle ville de Compiengne,   en venant le chemin droit à Noyon.
Pour laquelle   causse, il qui parle, en sa compaignie un appellé   Huguelin de Hollande, du païs de Lorraine, se partirent   d'icelle ville de Compiengne, vindrent au giste en ladite   ville de Noyon.
Lequel qui parle et sondit compaignon   se logerent à l'enseigne de la Cloche; et lui estant en   icellui hostel, vit et aperceust ledit Gieffroy et un autre   compaignon qui estoit avecques lui, lesquelz estoient   logez au devant oudit hostel de la Cloche, à l'enseigne   du Mouton.
Lequel qui parle et sondit compaignon Huguelin,   le landemain matin, se partirent d'icelle ville de   Noyon, tantost après ce que il orent veu que icellui   Gieffroy estoit partis d'icelle ville de Noyon.
Lequel   Gieffroy, si tost comme il qui parle vit et aperceust icellui,   l'escria moult fort auprès d'un val estant par-delà ladite   ville de Noyon, auprès de la ville de Babeuf, disant:   « à mort! » Et pour ce qu'il qui parle vit que icellui Gieffroy   commença à soy enfouyr, il qui depose, d'une darde   qu'il avoit et tenoit en sa main, jetta icelle après ledit   Gieffroy, de laquele darde il le fery et attaigny entre   deux espaules, et dudit cop chei icellui Gieffroy illec à   terre tout mort.
Requis s'il le desroba en aucune maniere,   dist que non, jà soit ce qu'il eust ouy dire que sur   lui avoit la valeur de XL fr.
et plus.
Et dist avec ce que   ledit Huguelin ne mist oncques la main ou fery icellui   Gieffroy, ne ne sceust la volenté que il qui parle avoit   empensé de batre ou villener icellui feu Gieffroy, lequel   Gieffroy il qui parle lessa illec mort, et dudit lieu   s'en alerent droit en la ville de Saint-Quentin en   Vermendois.
Item, cogneut que, puis un an ença, lui estant en la   ville de la Fere sur Oise, en l'ostel de Jehan Pince, son   cousin, cordouennier, homme aagé de XXXVJ ans ou environ,   qui demeure assez près de la porte par où l'en va   à Laon, et est cousturier, non marié, tenant une fillette   de pechié avecques lui, sondit cousin li dist que par un   homme nommé Gieffroy, de la Hollande, semblablement   cousturier, il avoit esté batu et injurié très-grandement;   et pour ce, en entencion de le batre, se partirent d'icelle   ville de la Fere, et alerent au giste en la ville de Saint-Goubain,   pour cuider trouver icellui Gieffroy, afin de   le batre s'il l'eussent peu trouver.
Lequel celle nuit il ne   virent point.
Mais, le landemain matin, virent et apperceurent   que icellui Gieffroy se parti de sa maison, et   print le chemin à aler d'icelle ville de Saint-Goubain à   Anisi le Chastel.
Lequel Gieffroy lui qui parle et sondit   cousin aconceurent en un bois, à une lieue d'icelle ville   de Saint-Goubain, le escrierent: « à mort! » et, ce fait, il   qui parle le fery d'une dague qu'il portoit deux coups   en la poitrine, et sondit cousin, d'un grant badelare, le   fery aussi IIJ coups, et illec le lesserent mort, sans ce qu'il   lui ostassent ou desrobassent aucune chose du sien.
Item, cogneut que, an et demi a ou environ, ainsi qu'il   estoit partis de la ville de Haust en Haynaut, en sa compaignie   une fille de pechié qui estoit s'amie, Jaquemin de   Saint-Omer, conroyer, aagié de XXVJ ans ou environ, et   Hennequin de Bruges, Flamant, demourant en ladite ville   de Haust, et en eulx venant le chemin droit à la ville de   Tondu dur l'Estanc, encontrerent un compaignon nommé   Ernoulet, demourant en icelle ville de Tondu, en sa   compaignie un compaignon dont il ne scet le nom.
Lequel   Ernoulet s'efforça de vouloir avoir icelle fille, pour laquele   cause, paroles se meurent entre eulx, et par telle   maniere, que il qui parle feri icellui Hernoulet d'un espée   qu'il portoit un coup en la poitrine, et ledit Jaquemin,   d'une pisque de Flandres qu'il portoit, un coupe par la   teste dudit Ernouvel, present à ce ledit Hennequin, qui   aucun mal ne li feist.
Desqueles navreures icellui Raoulet   ala illec en la place de vie à trespassement.
Et dist, sur ce   requis, que le compaignon qui estoit avecques icellui Ernoulet   s'enfouy quant il vit que entre eulx se meut le   debat dessus dit.
Et plus ne scet, quant à present, ne n'est   record d'aucuns autres crimes ou malefices par lui fais et   commis; et, pour ce, fu fait remettre en la prison dont   il estoit partis.
CE FAIT, fu ledit procès et confession faite par icellui   Perrin du Quesnoy leu et recité par davant ledit mons.
le   prevost, presens maistres Jehan Truquam, lieutenant;   Dreux d'Ars, auditeur; Pierre Gilebert, Oudart de Fontenoy,   Girart de La Haye, Nicolas Bertin, Miles de Rouvroy,   Ernoul de Villers et Jehan de Tullieres, examinateurs   oudit Chastellet; et par ledit mons.
le prevost   demandé leur advis et oppinions sur ce qu'il estoit bon   à faire.
Tous lesquelz, veu et consideré ce que dit est   dessus, et les confessions faites par icellui prisonnier,   avec la multiplicacion et perseveracion de murdres et   larrecins par lui fais et commis, comme dit est, delibererent   et furent d'oppinion qu'il estoit un très-fort larron   et murdrier, et que, comme tel, il feust pugniz, c'est   assavoir, trainez et pendus.
Lesqueles oppinions ouyes,   et veu la confession dudit prisonnier, ledit mons.
le prevost   condempna ad ce icellui prisonnier.
LEQUEL jugement fu executé le vendredi, XXIIIJe jour   de decembre, l'an mil CCCIIIJxx et neuf.
Et n'avoit aucuns biens.
AL.
CACHEMARéE.
1390  COLIN DE LA SALE.
L'AN DE GRACE MIL TROIS CENS quatrevins et neuf,   le lundi VIJe jour de fevrier, par davant mons.
le   prevost, lui estant en jugement sur les carreaux, presens   maistres Jehan Truquam, lieuitenant; Dreux d'Ars, auditeur;   Andrieu Le Preux, procureur du roy; Jehan de   Bar, examinateur; Jehan de La Folie, receveur; fu attaint   et fait venir des prisons dudit Chastellet Colin de   La Sale, nez de la ville de Paris, feiseur d'espingles,   accusé en sa presence par Perrete Langoute, chamberiere   d'estuves, demourant assez près de la Croix du Tiroir,   disant que, IIIJ sepmaines a ou environ, à un jour de   jeudi, icellui prisonnier, qui ne se savoit où couchier,   et qui avoit hurté à plusieurs huys du voisine pour y cuider   entrer, afin de soy couchier en yceux, vint hurter à   son huys, li requist que, pour bien et aumosne, et aussi  pour la cognoissance que elle avoit à lui, que elle le voulsist  herbergier pour celle nuit; mesmement qu'il estoit   tart, et aussi comme environ IX heures en la nuit.
à la   requeste duquel Colin elle se inclina, et celle nuit coucha   en sadite chambre, en son lit, et elle en un autre lit   assez près d'ilec, tout en une chambre.
Et ou landemain   qui fu vendredi, elle, qui se leva plus matin pour sa   besoigne, ainsi comme elle avoit acoustumée, que ne fist   ledit prisonnier, fu requise par icelui prisonnier d'aler à   l'enseigne du Molinet, en la rue des Graveliers, dire au   clert dudit hostel que aus enseignes que icellui prisonnier   avoit lessié ledit jeudi precedent, en leur hostel, une bouteille   plaine de vin, qu'il lui voulsist envoyer le poisson   qu'il y avoit leissié en garde avec ladite bouteille, afin que   lui et elle se desjeunassent ensamble.
Laquelle qui parle   dist que voulentiers elle yroit, et y ala; au clert duquel   hostel du Molinet elle parla, lequel lui respondi que bien   cognoissoit ledit prisonnier, mès du sien, feust vin, bouteille   ou poisson, n'avoit aucune chose en garde, ne autres   biens quelconques appartenans à icellui prisonnier.
Et, ce fait, retourna, elle deposant, en sadite chambre   et hostel.
Et lui fu dist par les voisins que ledit prisonnier   s'estoit partis de sadite chambre, et en avoit porté   avecques soy aucuns de ses biens qu'il avoient veuz.
En   laquelle sa chambre elle ala, et quant elle ot quis et serchié   ses besoingnes et mesnage, trouva que elle avoit   perdue une coste hardie à usage de femme, de drap marbré   sengle, qui bien valoit XVJ s.
.
ITEM, accusé en sa presence par Amelot, femme Jehannin   Le Normant, disant que, environ le mois d'aoust,   que elle estoit fiancée avec sondit mary, icellui son mary,   à un matin qui se parti de sa chambre, estant logiez en   un porche au-dessous de la demeure où la mere de elle   qui parle et ainsi elle deposant demouroient, vint à elle   qui parle, lui dist qu'il aloit ouvrer en sa besoingne, lui   bailla la clefs de sa chambre, disant que il avoit leissié   couchié en icelle le dessus dit prisonnier; et que quant   elle penseroit qu'il feust levez, que elle alast le deffermer   la chambre et le mettre hors, et feist son lit et ordonnast   sa chambre ainsi comme elle savoit qu'il le convenoit   faire, et aussi que elle avoit acoustumé de faire.
Mais   ainsi comme environ heure de prime, que elle ala en   ladite chambre pour vouloir mettre hors d'icelle le dessus   dit prisonnier, elle trouva qu'il s'en estoit partis et avoit   deffait la gache où l'en fermoit ledit huys; et aussi vit et   aperceut que à sondit fiancé l'en avoit osté de sadite   chambre unes chauces de drap pers toutes comme neuves,   et une estraintes, appartenans à sondit fiancé; lesquelles   chouses elle avoit acoustumé de trouver pendues   à une perche en sadite chambres.
Dist aussi que au soir, quant sondit fiancé fu revenu   d'ouvrer, et qu'il ot esté en sadite chambre, il dist à elle   qui parle que l'en lui avoit osté, puis le matin qu'il s'estoit   partis de ladite chambre, lesdites chauces et estraintes; et   lors elle lui respondi que elle ne savoit qui ce avoit fait,   sinon ledit prisonnier, lequel de sadite chambre s'estoit   partis sans congié, et avoit rompu la gache de l'uys   d'icelle chambre par la maniere que dit est cy-dessus.
ITEM, SEMBLABLEMENT accusé, et en sa presence,   comme dit est, par Guillemete, femme feu Pierre Vymaches,   disant que paravant la venue de la royne, sondit   mary et elle vendirent audit prisonnier un petit cheval   qu'ilz avoient, la somme de XXXIJ s.
par.; et que pour ce   qu'il ne les vouloit de ce païer, sondit feu mary le fist   convenir en Chastellet, par davant mons.
le prevost ou   son lieutenant.
Ou content de laquelle chose, ledit prisonnier   conceust très-grant hayne contre lui, et tant que   durant la feste de la royne, ou jour que les delivrances   des prisonniers de Chastellet furent faites, et que iceulx   prisonniers alerent à Saint-Poul pardevers la royne, pour   elle mercier de la grace que elle leur avoit faite, sondit   feu mary, pour veoir ses choses, ala audit lieu de Saint-Pol,   et, en s'en revenant, fu encontré par le dessus dit   prisonnier, lors estant monté sur un cheval; lequel prisonnier,   d'un baston qu'il tenoit en sa main, fery sondit   feu mary en la teste, telement que, environ IIJ jours   après, sondit feu mary ala de vie à trespassement.
Et lui,   estant couchié au lit de la mort, dist par plusieurs foiz à   elle qui parle qu'il moroit des coups que ledit prisonnier   lui avoit donnez, et que elle se gardast bien de lui; car   elle savoit bien que se icellui prisonnier la trouvoit en   son avantage, qu'il lui en feroit et donneroit autant.
ITEM, AVEC CE, accusé en sa presence, comme dit est,   par Gilon, femme Bertaut Massé, demourant en la rue   Guerin-Boisseau, à l'enseigne de la Faux, disant que en   la sepmaine de la Thiphaine derrerement passée, du jour   n'est recorde, ledit prisonnier se coucha une nuit en leur   hostel bien et deument, ainsi qu'il appartient à faire:   mais au matin, quant elle qui parle ala en la chambre où   il avoit jeu, pour faire son lit, ne trouva en icellui lit   que un drap seul, qui bien valoit VJ s.
.
Et quant elle demanda   à icellui prisonnier où estoit ledit drap, icellui   prisonnier li respondi qu'il ne savoit; et atant se parti de   sondit hostel, sans ce que oncques puis elle ait eu ou recouvré   icellui drap à lit.
ITEM, ACCUSé oultre, et en sa presence, par Henry   Carete, cousturier, demourant près Saint-Magloire, disant   que lui, ledit prisonnier et Jehan Balet, dymenche derrerement   passé, ot un mois ou environ, beurent ensemble   en une taverne oultre Petit-Pont, n'est record du lieu;   auquel Jehan Balet, qui lors avoit vestu un manteau, ledit   prisonnier requist qu'il voulsist prester ledit manteau   pour un po couvrir ses espaules, et qu'il avoit moult   grant froit; lequel Valet, de bonne foy, cuidant que   icellui prisonnier deist verité, despouilla ledit manteau   et le bailla audit prisonnier, lequel d'icellui manteau a   fait sa voulenté, sans ce que il le ait aucunement rendu   à icellui Balet.
ITEM, et oultre ce, accusé, et en sa presence, par Fremine   Jehenne, demourant en la rue Guerin-Boisseau,   disant que, environ la Saint-Eustace derrerement passée,   elle presta et bailla audit prisonnier une paire de draps et   une custode, pour tendre et mettre par maniere de parement   en ladite eglise; lesquelz biens icellui prisonnier n'a   voulu aucunement rendre à elle qui parle, jà soit ce que   plusieurs fois l'en ait requise, mais en a fait sa volenté.
ET, CE FAIT, fu ledit prisonnier fait jurer aus sains   Evangilles de Dieu qu'il diroit verité des chosses dites   contre lui, proposées et accusées, sur peine d'estre reputé   pour parjeure et infame, d'estre tourné ou pillory, et   que ce qu'il juroit, et en après seroit trouvé vray contre   lui, feust tenu et reputé pour larrecin.
Lequel prisonnier,   après plusieurs confessions et denegacions par lui faites,   cogneut et confessa par serement les choses qui ensuivent   estre vrayes, c'est assavoir: que, le vendredi matin qu'il   ot couchié le jeudi precedent en la chambre de la dessus   dite Perrete La Langoute, chamberiere d'estuves, et que,   pour ce qu'il ne povoit faire et acomplir sa volenté, il   envoya icelle au Molinet, en la rue des Graveliers, dire   au clert dudit hostel les choses dittes par icelle Perrete,   pendant lequel temps que elle ala oudit hostel, il se parti   de la chambre d'icelle Perrete, et emporta ladite coste   hardie de marbré appartenant à icelle Perrete, laquele   il vendi VJ s.
à un frepier demourant en la Juerie, du   nom duquel il ne se recorde.
ITEM, COGNEUT que, environ le mois d'aoust derrerement   passé, il coucha une nuit en la chambre dudit   Jehannin Le Normant, et au partir qu'il fist de ladite   chambre, print et emporta lesdites chausses de pers et   estraintes donc accusez a esté par Amelot, famme dudit   Jehannin Le Normant, lesquelles choses il vendi VIIJ blans,   ne scet à qui.
ITEM, COGNEUT semblablement que, environ la Thiephaine   derrerement passée, qu'il jeut en l'ostel de Gilon,   femme Bertaut Massé, au partir qu'il fist dudit hostel, il   print l'un des draps du lit où il avoit jeu, et icellui vendi,   ne scet à qui, la somme de VJ s.
parisis.
ITEM, COGNEUT aussi avoir pieçà acheté un cheval du   dessus dit Pierre Vimaches, la somme de XXXIJ s.
par.;   et pour tant de ce qu'il n'avoit de quoy les païer de ladite   somme, il, cellui Pierre, le fist convenir par davant   mons.
le prevost ou son lieutenant; mais que, ou content   de ce, il ait feru ou batu icellui Pierre, dist qu'il ne   seroit jà sceu ou prouvé contre lui.
ITEM, COGNEUT avoir prins et emprunté de Jehan Balet,   en la compaignie duquel il avoit beu avec Henry   Carette, le mantel dudit Balet, par la maniere que dist l'a   et cogneu icellui Henry; lequel mantel il vendi, à un   frepier demourant vers les hales, la somme de VJ s.
par.
.
ITEM, COGNEUT, ledit prisonnier, avoir emprumpté de   la dessus dite Fremine Jehenne, environ la feste de Saint-Eustace   derreniere passée, une paire de draps et une   custode, pour aider à tendre et parer icelle eglise de Saint-Eustace,   lesquelz biens il vendi, lors qu'il les ot empruntez,   n'est record, quand de present, à qui ne combien.
VEUES LESQUELES accusacions faites contre ledit Colin   de La Sale, prisonnier, et les confessions et denegacions   par icellui faites, consideré l'estat de la personne dudit   prisonnier, et qu'il est homme de male renommée, fu dist   et deliberé, par les dessus dis presens conseillers, que   pour savoir plus à plain, par la bouche dudit prisonnier,   la verité des cas dessus dis, et d'aucuns autres par lui   commis, qu'il feust mis à question.
Et ad ce fu condempné   par ledit mons.
le prevost.
LEQUEL COLIN, prisonnier, fu de rechief fait venir par   devant ledit mons.
le prevost, et requis s'il vouloit autre   chose dire, cognoistre ou confesser que dist avoit, en lui   disant que ce autre chose ne vouloit cognoistre, que l'en   lui feroit dire par sa bouche.
Et pour ce qu'il ne voult   aucune autre chose confesser, fu despouillié, mis et lié à   la question sur le petit tresteau, et ainsi comme l'en lui   ot donné un petit à boire, requist instanment que l'en le   voulsist mettre hors d'icelle, et il diroit verité des crimes   et delis par lui fais et commis, donc il lui y avoit plusieurs.
Si fu mis hors d'icelle question, et mené choffer   en la cuisine en la maniere acoustumée.
EN LAQUELE cuisine, après ce qu'il ot esté choffé et   hors de toute question, sans aucune force ou contrainte,   icellui Colin, prisonnier, et par serement, cogneut et   confessa que, en hayne et contempt de ce que feu Pierre   Vimaches, pour raison dudit cheval, l'avoit fait adjourner   par davant ledit mons.
le prevost, pour estre païé   des XXXIJ s.
dessus dis, qu'il avoit acheté icellui cheval,   ainsi comme il venoit de l'ostel de Saint-Poul, là où la   royne estoit, au temps que les joustes à cause de son   joyeux advenement furent au Temple, en la grant rue   Saint-Anthoine, et assez près dudit hostel, lui estant monté   sur un cheval et tenant un baston en sa main, encontra   d'aventure ledit Pierre Vimaches, et, recordant du dommage   qu'il lui avoit fait pour raison dudit cheval, fery   icellui Pierre d'un baston de fagot qu'il tenoit en sa main   un ou plusieurs coups sur la teste, n'est record quans   coups il li donna; desquelz coups ledit Pierre chei à   terre; ne scet s'il moru à cause d'iceulx, ou nom.
Et, ce   fait, sans descendre desur ledit cheval, s'en ala son chemin   là où il aloit pour besoingnier.
Dist aussi, sur ce requis, que, environ un mois après,   il ouy dire que icellui Pierre ala de vie à trepassement;   mais de ce ne se doubta en aucune maniere, pour ce que   icellui Pierre estoit homme de grant aage, et qu'il lui   estoit advis que les gens disoient qu'il estoit alez de vie   à trespassement de sa mort naturele, et pour la feiblesce   et grant aage d'icellui; et ne ouy oncques dire que pour   raison d'iceulx coups de baston qu'il lui donna ledit   Pierre alast de vie à trespassement.
COGNEUT AVEC CE, icellui prisonnier, que assez tost   après ce que le roy et nosseigneurs ses oncles furent revenus   en la ville de Paris, et retournez de l'Escluse,   quant l'en cuida passer en Engleterre, à un soir qu'il qui   parle, un nommé Pastourelle, Guillemin des Bruïeres et   un autre compaignon nommé Perrin, tous lors varlés de   Thiebaut, varlet de chambre de mons.
de Berry, estans   en l'ostel du Pot d'Estain, en la rue Saint-Martin, où ilz   avoient fait traire une pinte de vin pour boire ensamble,   fu veu et avisé par icellui Perrin, et dist à lui et à autres   dessus dis qu'il avoit veu passer par davant ledit hostel   un sergent du roy nommé Jehan de Verberie, lequel, ou   temps passé, avoit fait plusieurs injures et desplaisirs audit   Thiebaut, leur maistre, et que icellui Thiebaut lui avoit   dit, et à plusieurs autres ses varlés, que, en quelque lieu,   que ledit sergent feust trouvez, qu'il feust batus et que   l'en lui coppast les jambes.
Et lors, sens plus dire, distrent   d'un commun assentement li uns à l'autre: « Alons le batre;   il est bien à point; » parce qu'il estoit lors ainsi comme heure   d'entre chien et leu, c'est assavoir que l'en alume chandeilles,   un pou devant Noël.
Et atant se partirent de ladite   taverne, c'est assavoir ledit Bruyeres le premier, lequel   Bruïeres, d'un coustel qu'il avoit sur lui, feri et navra   icellui sergent, ne scet en quelle partie de son corps, parce   qu'il estoit nuit, comme dit est.
Auquel sergent, quant   lui qui parle arriva audit debat et conflit, d'un baston de   fagot qu'il tenoit en sa main, donna deux coups par les   espaules, et d'iceulx l'abati à terre.
Lequel sergent fu   lors par iceulx varlez, et chascun d'eulx, feruz et batus de   plusieurs coups, le leisserent illec en la place, et, ce fait,   s'en retournerent oudit hostel du Pot d'Estain, boire   ladite pinte de vin qu'ilz avoient fait traire, comme dit   est; laquele, quant ilz orent beue et païée, ilz s'en alerent   en l'ostel des Becques, emprès Saint-Magloire, ouquel   estoit logiez ledit Thiebaut, leur maistre, et Simonnet,   son frere; auquel Simonnet ledit Perrin dist lors   comme ilz avoient batu ledit sergent, et icellui Simonnet   respondi que c'estoit bien fait, si comme depuis il a ouy   dire et confesser par plusieurs fois audit Perrin.
Et dist,   sur ce requis, que oncques il ne ouy que ledit Thiebaut   parlast en aucune maniere de la bateure dudit sergent,   ne aussi qu'il en deist aucune chose à lui qui parle.
LE MARDI VIIJe jour dudit mois de frevrier mil CCCIIIJxx  et neuf, par davant mons.
le prevost, lui estant en jugement   sur les carreaux, presens maistres Guillaume Porel,   conseiller du roy nostre sire en son parlement; Jehan   Truquam, lieutenant dudit mons.
le prevost; Martin   Double, advocat; Andrieu Le Preux, procureur du roy;   Jehan Delcy, Michel Marchant, Jaques du Bois, Denis   de Bausmes, Nicolas Blondel, advocas; Dreux d'Ars,   auditeur; Jehan de Tuillieres, Robert Petit-Clerc, Ernoul   de Villers et Robert de Tuillieres, examinateurs   oudit Chastellet, fu fait venir et attaint le dessus dit Colin   de La Sale, prisonnier; en la presence duquel les   confessions cy-dessus dites et escriptes furent leues et   recolées; et en icelles, sans aucune force ou contrainte,   et par serement, a continué et perseveré, et ycelles afferme   estre vrayes, et par lui avoir esté faites et comisses en la   forme et maniere que redigées sont en escript; et, oultre   ce, cogneut que, lonc temps a, autrement du jour ne de   l'an n'est record, lui estant couchié en la rue Saint-Sauveur,   avec une fille de vie nommée Jehennete, au partir   et descouchier qu'il fist, au matin, de la chambre d'icelle   Jehennete, elle absente, il print un des draps dudit lit   et une pinte d'estain estant sur la table en la chambre   d'icelle Jehennete, lesquelz drap et pinte il vendi, n'est   record à qui, V s.
par.
.
ITEM, cogneut, sur ce requis, que, environ XVe au-devant   de ce que ledit sergent feust par lui et les dessus   dis batu et navrez, lui et autres plusieurs des varlés dudit   Thiebaut, n'est record à present les noms d'iceulx, estans   en la compaignie dudit Simonnet, oudit hostel des Vesques,   leur fu dist par ledit Simonnet, frere dudit Thiebaut,   icellui Thiebaut lors absent et estant en l'ostel de   Neele, par devers mons.
de Berry, que lui qui parle et   les autres varlés de sondit frere ne mengeroyent d'ores   en avant de son pain, se lui qui parle ou les autres varlés   de sondit frere ne le vengoyent dudit sergent qui avoit   injurié et villené très-grandement sondit frere.
Et, ce   fait, fu icellui prisonnier remis et mené en la prison dont   il estoit partis.
LEQUEL PROCèS, veu et leu en la presence desdiz conseillers,   fu, par ledit mons.
le provost, demandé leurs   advis et oppinions sur ce.
Tous lesquelz delibererent et   furent d'oppinion, considéré les larrecins commisses et   reiterées par plusieurs fois par icellui prisonnier, avecques   les occisions dont en icellui procès est faite mencion,   combien qu'ilz n'avoient pas esté ne furent fais de   propos advisé, que icellui Colin de La Sale estoit digne de   mourir, c'est assavoir d'estre pendu.
Lesquelx oppinions   oïz, et leu ledit procès, ycellui Colin fu ad ce condampné   par ledit mons.
le prevost, presens les dessus nommez.
LE MERCREDI IXe de fevrier fu ce jugement exécuté.
Et n'avoit nuls biens.
AL.
CACHEMARéE.
JEHANNIN LE VOIRRIER.
L'AN DE GRACE MIL TROIS CENS quatrevins et neuf,   le mardi XXIJe jour de mars, au commendement de   messeigneurs de parlement, fut admené des prisons du   Palays, prisonnier ou Chastellet de Paris, Jehannin Le   Voirrier, demourant partout, par Jehan Fauvel, huissier   de parlement, et Pierre Chevalier, garde desdites prisons,   esqueles ledit Jehannin avoit esté mis du comandement   de mesdiz seigneurs, pour ce que hier il avoit esté   ou fut trouvé copant le mordant de la sainture d'argent   d'un homme en la chambre de parlement, où mesdiz seigneurs   estoient.
Et disoit et rapportoit icellui Fauvel,   par mesdiz seigneurs, que ilz mandoient et avoient volu   et ordonné que par mons.
le prevost de Paris feust cogneu   du cas dessus dit, en faisant sur ce, audit Jehannin Le   Voirrier, raison et justice, et, en oultre, se mestier   estoit et comme de raison seroit.
CE JOUR DE MARDI, par devant maistres Jehan Truquan,   lieutenant de mons.
le prevost, lui estant en jugement ou   petit parquet du Chastellet de Paris, fut attaint et admené   le dessus nommé Jehannin Le Voirrier, prisonnier, aagé   de vint-deux ans ou environ, et, tant sur ce que dessus   est dit comme sur son estat, où il fu né, examiné et interrogué   par serement.
Lequel prisonnier, en la presence de   honorables hommes et sages maistre Dreue d'Ars, auditeur;   maistres Girat de La Haye, Nicolas Bertin et Jehan   de Bar, examinateurs, cogneut et confessa que il avoit   esté et fu né en la ville du Mans, où sa mere demeure,   et que oncques il ne aprint mestier ne marchandise, mais   a tousjours esté varlet servant et homme vacabond; et   que hier, lui estant au Palays, en la chambre de parlement,   où l'en plaidoit, avecques plusieurs autres, il vit   et apperceut le mordant d'une çainture d'argent que un   homme, qu'il ne cognoissoit ne ne cognoist, avoit entour   lui, lequel mordant, par temptacion de l'ennemi, il copa   hors de ladite çainture d'um petit coustel qu'il avoit; lequel   mordant valoit bien X s.
ou environ, et non plus;   pour laquelle cause il fu prins et mis ès prisons dudit   Palays.
Et disoit par son serement que c'estoit le premier   mordant que il eust oncques copé, en requerant sur ce   grace et misericorde audit maistres Jehan Truquam.
APRèS laquelle confession ainsi faite par ledit prisonnier,   pour ce que jà pieça il avoit esté et fu admené prisonnier   au Chastellet, pour avoir emblé une tasse d'argent   en l'ostel mons.
de Berry, à Wissestre, donc il avoit eu   et a remission, qui encores ne lui est pas veriffiée, et en   est encores prisonnier eslargi oudit Chastellet; et qu'il   disoit que oncques ne autre chose il n'avoit meffait oultre   ce que dessus est dit; furent mandez en jugement, oudit   petit parquet, honorables hommes et sages maistres Dreux   d'Ars, auditeur, et Michel Marchant, advocat; Jehan de   Tuillieres, Girart de La Haye, Jehan de Bar, Nicolas   Bertin et Nicolas Chaon, examinateurs; auxquelx fu recité   ce que dessus est dit par ledit maistre Jehan Truquam.
Et, ce fait, leur demanda comment l'en avoit à   proceder à l'encontre dudit prisonnier.
Tous lesquelz   dirent et furent d'oppinion que, veue la confession d'icellui   prisonnier, ce que autrefois il avoit fait autre larrecin,   dont il avoit et a remission, qui encores ne lui est   pas verifiée, maiz est encore prisonnier eslargi, que icellui   prisonnier, afin de savoir par sa bouche de ses autres   faiz et larrecins la verité, il devoit estre mis à question,   et n'en povoit ne devoit estre espargné.
Lesquelx oppinions   oïz, et consideré ce que dessus est dit, il fut ad ce,   par ledit maistre Jehan Truquam, condempné.
VEU lequel jugement interlocutoire donné contre  icellui prisonnier, ledit prisonnier fu mandé en jugement   sur les carreaux, oudit Chastellet, et par ledit lieutenant   lui fu dit que de ses autres larrecins il deist et confessast   plainement la verité, ou autrement l'en lui feroit dire et   confesser.
Lequel prisonnier dist de rechief que plus ne   autre chose il n'avoit oncques meffait que ce que dessus   dit, c'est assavoir d'avoir copé ledit mordant, en quoy il   persevera, et emblé ladite tasse d'argent, dont il avoit   remission.
Pour quoy, en enterinant et accomplissant ledit   jugement interlocutoire, ycellui prisonnier fu despoillié   et lié à la question.
En laquele, senz autre contrainte   lui fere, congnut et confessa par devant ledit   lieutenant, en la presence de maistre Dreue d'Ars, auditeur;   maistre Jehan de Cessires, greffier criminel en la   court de parlement; maistres Girart de La Haye, Jehan   de Bar, Nicolas Bertin et Nicolas Chaon, examinateurs;   que verité estoit que, un an avoit ou environ, lui estant   à la forge Jehan de Candé, orfevre, demourant au   Mans, en laquelle il souffloit, il mal print et embla IIJ groz   tournoys qui y estoient.
Item, congnut et confessa que, avant la venue de la   royne à Paris, il print et embla à Me Climent de Reillac,   advocat en parlement, en l'ostel duquel il demouroit   lors, un heuyau de fer, qu'il vendi depuis XIJ d.
en la   Ferronerie.
Item, confessa que, troys sepmaines a ou environ, il   print et embla à Thevenin Le Maçonnet, son frere, demourant   à Gaigny, un pic, en l'ostel Jehan de Billi, en   la ville de Villemonble, où sondit frere maçonnoit, lequel   pic il vendi depuis VIIJ blans devant Saint-Ynocent.
Item, confessa que, aujourd'ui a XVe jours, lui estant à   Saint-Pol, où le roy faisoit sa feste, il wida la bourse de   Perrin Le Boursier, varlet de garde-robe, qui tendoit   tapis du roy en une sale; laquelle bourse il trouva enmi   ladite sale, et en ycelle trouva cinq escus d'or, donc il   c'est vestu.
Item, confessa que dymenche derrenier passé ot XV  jours, lui estant en l'ostel mons.
de Touraine, où il estoit   alé veoir les dances, et que sur le soir, en regardant   ycelles, il osta une petite dague sans gaigne à un homme   qui l'avoit pendue à sa sainture; et laquelle dague il vendi   depuis, à un mercier du Palays, IJ s.
par.
.
Item, confessa que, IIJ ans a ou environ, que il servoit   en l'abbaye Saint-Vincent du Mans, il, sur l'anuitement,   à un jour dont il n'est record, entra en une des chambres   d'icelle abbaye, en laquelle il trouva un coffre qui n'estoit   point fermé, et en ycellui print et embla X ou XIJ blans,   ne scet lequel.
Et aussi print et embla en icelle abbaye   deux vielz camails d'un bacinet, lesquelz il vendi depuis   IIJ s.
à Hebert Corbin, feurbisseur, demourant en ladite   ville du Mans.
Item, confessa que, environ devant la S.
Jehan-Baptiste   derreniere passée a eu un an, que il demoroit au Mans   avecques sa mere, il congnut charnelement, par une fois,   une jument qui estoit à sadite mere.
Item, confessa que, la vaille ou seurveille de ladite   feste de Saint-Jehan, il se parti d'avecques sadite mere,   et se aloa a Thibaut Le Henapier, hostellier, demourant   en la rue Saint-Vincent, ès fauxbours d'icelle ville du   Mans, pour le servir parmi sondit hostel comme varlet,   et que à un jour dont il n'est record, en menant boire   des chevaulx qui estoient en l'ostel de sondit maistre, il   se loga oudit hostel un bon homme qui chevauchoit une   jument; et dit que, lui retourné oudit hostel de abreuver   lesdiz chevaux, il semblablement cognut et ot compaignie   charnelle par deux fois à ladite jument, en l'estable dudit   hostel, où elle estoit.
Item, après ce que ladite confession ot esté et fut leue   de mot à mot audit prisonnier, lui fu demandé se sadite   confession estoit vraye; lequel dist, jura et afferma par   son serement que ouil, et en ycelle persevera.
Et, avecques   ce, confessa, oultre ce que dessus est dit, que à un   chevalier que il ne cognoissoit, il avoit et a copé un   coustel qu'il avoit pendu à sa çainture, et ycellui eschangé   à un blanc et une dague qui lui fu baillée sur le Petit-Pont   de Paris.
ITEM, LE MERCREDI ensuïant, XXIIJe jour de mars,   oudit an mil CCCIIIJxx et neuf, par davant mons.
le prevost,   lui estant en jugement sur les carreaux, presens ad   ce maistres Jehan Truquam, lieutenant; Martin Double,   advocat; Andrieu Le Preux, procureur du roy; Pierre   Gillebert, Erneul de Villers, Nicolas Bertin, Robert de   Tullieres, Jehan de Bar, Jehan de Tuillieres et Nicolas   Chaon, examinateurs du Chastellet, en la presence desquelz   le procès et confessions faites par ledit prisonnier,   cy-devant escrips, furent leuz et visitez mot après autre.
Et en icelles confessions par lui, oudit jour d'ier, faites   par la forme et maniere que escriptes sont, continua et   persevera icellui prisonnier, disant et affermant par serement   que elles contenoient verité, et par lui avoir esté   faites et commises en la maniere que dit est cy-dessus.
Et, pour ce, fu fait traire erriere sur lesdiz carreaux, et   par ledit mons.
le prevost demandé auxdiz presens conseillers   leurs advis et oppinions qu'il estoit bon estre fait   de la personne dudit Voirrier, prisonnier.
Tous lesquelz   delibererent et furent d'oppinion que, consideré la grace   et remission à lui ottroyé par le roy nostre sire, pour raison   du hanap d'argent dont dessus est faite mencion, laquelle   n'estoit encore aucunement verifiée, et aussi que,   en l'expedicion d'icelle, il estoit cheuz et mis, vendredi   derrerement passé, en un deffaut des eslargis; les larrecins   par lui commises et faites paravant et depuis la date   de ladite remission, donc en icelle n'est aucunement faite   mencion, avec les reiteracions d'iceulx crimes et larrecins,   et aussi dudit pechié horrible de compaignie charnelle,   par lui reiteré par IIJ fois, en beste appellée jument, que   comme bougres il feust executez, et qu'il estoit dignes   de recevoir mort, c'est assavoir d'estre ars.
Veu lequel   procès et confessions faites par icellui prisonnier, et oyes   aussi les oppinions desdiz conseillers, icellui prisonnier   fu ad ce condampnez par ledit mons.
le prevost en sa   presence.
OUQUEL jourd'uy, ledit Jehannin Le Voirrier, en ensuïant   ledit jugement, fu mené à son derrenier tourment   en la place aus Pourceaux, oultre la porte Saint-Honoré;   et illec, en la presende de honorables hommes et   sages maistres Jehan Truquam, lieutenant dudit mons.
le prevost; Nicolas Bertin, examinateur du roy nostre   sire ou Chastellet de Paris, oultre et par-dessus les confessions   cy-dessus escriptes, par lui cogneues, congneut   et confessa que, ou temps qu'il estoit varlet et famulier   de maistre Clement de Reillac, advocat en parlement, il   mal print et embla, en la chambre dudit son maistre, une   espée, laquelle il vendi, assez tost après que prinse l'ot,   en la rue Saint-Denis, à un fourbisseur, la some de XVJ s.
par., et iceulx appliqua à son prouffit.
Item, cogneut que, puis trois sepmaines ençà, il estant   ou Palaiz, en la chambre des reformateurs, où yl y avoit   plusieurs gens, et ainsi comme l'en plaidoit devant iceux   reformateurs, tira une dague que un escuïer avoit pendue   à sa sainture hors de la gaigne, et icelle vendi, assez tost   après, la somme de IIIJ s., à un custellier faiseur de manches   de badelares, demourant auprès dudit Palaiz,   entre la rue de la Calendre et l'uys de Saint-Eloy.
Et   autre chose ne voult cognoistre que dit est cy-dessus.
ET, CE FAIT, fu, ou jour dessus dit, ledit jugement   executé.
Et n'avoit aucuns biens.
AL.
CACHEMARéE.
PERRIN DES CHAMPS.
L'AN DE GRACE MIL TROIS CENS quatrevins et neuf,   le mercredi XXIIJe jour de mars, par davant mons.
le   prevost, lui estant en jugement sur les carreaux, presens   maistres Jehan Truquam, lieutenant dudit mons.
le prevost,   et Nicolas Bertin, Erneul de Villers et Pierre Gillebert,   examinateurs du roy nostre sire oudit Chastellet,   fu fait venir et attaint des prisons où il estoit Perrin des   Champs, chartrier, demourant à Nanterre, admené prisonnier   oudit Chastellet, à la denonciacion de Jehan   du Chemin, son maistre, demourant à Lay, pour ce qu'il   dist qu'il lui a emblé un cheval fauve et plusieurs autres   biens.
Lequel prisonnier, examiné sur ce que dit est, et   dont il est nez, et de sa vie, renommée et conversacion,   dist et afferme par son serement sur ce fait aus sains Evangilles   de Dieu, qu'il est nez de la ville ou chastel de Grez   en Gastinoiz, et que tout le temps de sa vie il a esté et   est chartier, et mene chevaux de labour; et quant à la   prinse dudit cheval, après plusieurs variacions et denegacions   par lui faites, et que par ledit mons.
le prevost   lui fu dit que se de ce ne disoit la verité, que l'en le li   feroit dire, et seroit mis à question, cogneust et confessa   de sa voulenté, sans aucune force ou contrainte, que,   XV jours a ou environ, autrement du temps ne du jour   n'est record, sinon que ce fu de nuit, que en l'estable et   hostel dudit du Chemin, son maistre, de nuit, il mal print   et embla icellui cheval de poil fauve, et le mena et bailla   en garde, dymenche derrenierement passé ot VIIJ jours,   au matin, à Marin Peterin, demourant à Courbevois, près   du port de Nuilly, et oncques puis ne vit icellui Marin,   ne aussi ledit cheval, qui pour lors valoit environ X frans.
Et dist avec ce que son entente estoit de aler dymenche   derrenierement passé, au matin, querre ledit cheval et   païer la despence que faitte avoit en l'ostel dudit Marin,   se n'eust esté ce que, le samedi precedent derrenierement   passé, il fu prins et admené prisonnier ou Chastellet, pour   la cause de cy-dessus dite; duquel cheval son entente estoit,   se avoir l'eust peu, d'en faire son plaisir et prouffit.
Item, cogneut que, deux ans a ou environ, lui estant   serviteur de Jehan Rose, demourant à Beson, print de   nuit, en la prarie d'icelle ville, deux jumens appartenans   audit Rose, et icelles en amena jusques en la ville de   Saint-Mor des Fossez, en laquelle ville icelles jumens   furent poursuies et recogneues, et, par les gens qui poursuioient   icelles, remenés en l'ostel dudit de Beson, son   maistre, si comme il lui fu tesmoignié par aucuns des gens   d'icelle ville, qui le dirent à lui qui parle, en la ville de   Paris, en laquelle il ont depuis ledit temps parlé à lui.
Et dist que au temps qu'il print lesdites deux jumens,   elles valoyent bien VIIJ l.
t.
.
Item, cogneut que, un an a ou environ, lui estant couchié   en un lit en la ville de Gonnesse, avec un compaignon   dont il ne scet le nom, de nuit, print en la bourse   dudit compaignon quatre viez blans qui y estoient; et   mieulx eust prins s'il eust peu trouver.
Item, trois ans a, en ladite ville de Gonnesse, en l'ostel   de Thevenin Hervy, demourant audit lieu, de nuit, mal   print en ycellui hostel un chaperon sengle de drap pers,   à usage d'omme, lequel il vendi, à Paris, XIJ d.
.
Item, cogneut que, lui estant varlet chartrier de Jehan   Le Plastrier, demourant à Maisons sur Saine, vers le pont   de Chalenton, sachant que sondit maistre avoit grant affinitié   avec le seigneur de La Coquille, demourant ou cymetiere   Saint-Jehan, vint par devers lui, VJ ans a ou   environ, autrement du temps ne se recorde, et ycellui   emprunta, ou nom de son maistre, IJ frans, lesquelz il   print et appliqua à son singulier prouffit, sans en dire   aucune chose à son maistre, et, yceulx deux frans par lui   receuz, ne retourna puis devers sondit maistre, et ainsi   se parti sans son sceu ou congié.
LE JEUDI ENSUIANT, XXIIJe jour de mars mil CCCIIIJxx  et neuf, par davant mons.
le prevost, lui estant en jugement   sur les carreaux, presens maistres Dreux d'Ars, lieutenant;   Andrieu Le Preux, procureur du roy; Michel   Marchant, Nicolas Blondel, Denis de Bausmes, advocas;   Girart de La Haye, Robert de Pacy, Nicolas Bertin,   Ernoul de Villers et Nicolas Chaon, examinateurs du roy   nostre sire oudit Chastellet; fu fait venir et attaint le   dessus dit Perrin des Champs, prisonnier oudit Chastellet,   en la presence duquel feurent leues les confessions   cy-dessus escriptes, par lui faites, esquelles icellui prisonnier,   sans aucune force ou contrainte, continua, persevera   et afferma le contenu en icelles estre vray, et par lui   avoir esté faiz, commis et perpetrés en la fourme et maniere   que escrips sont; et, en oultre, cogneut que, ou   temps qu'il estoit varlet chartier de Thevenin son maistre,   demourant à Gonnesse, ainsi comme il estoit couchié en   l'estable aux cheveaux dudit Thevenin son maistre, et en   la compaignie d'un autre chartrier, il print de nuit unes   chauces de drap pers, à usage d'omme, qui y estoient, en   l'estable desdiz chevaux, lesqueles chauses il qui parle   appliqua à son prouffit, et icelles a usées.
Et dist qu'il   n'est record de quelle valeur elles estoient, ne du temps   qu'il print icelles.
Item, cogneut que, zzzij ans aura à la Saint-Jehan d'esté   prochainement venant, il estant en l'ostel de Jehan Brisset,   demourant à Argentueil, print en icellui un mantel sengle   de drap marbré à usage d'omme, lequel il aporta vendre   à Paris, et icellui vendi illec la somme de VJ s.
par.
.
Item, en la ville de Macy, en l'ostel Jaquet de Vannes,   son maistre, un an a ou environ, un autre mantel sengle,   de drap marbré, par lui vendu à Paris, un an a ou environ,   la somme de VIIJ s.
par.
.
Item, et avec ce, que naguaires, lui estant couchié en   la ville de Charronne, en une chambre où il y avoit deux   autres compaignons, que lui qui parle estoit logiez et   couchiez, avoir prins la chemise de l'un d'iceux compaignons,   et laquelle il a de present vestue, et celle que   pour lors avoit vestue, icelle avoit mis ou lieu de celle   qu'il print.
Item, cogneut que, par IIIJ fois du moins donc il se   recorde, lui estant couchié avec plusieurs compaignons   charretiers, s'est de nuit resveillez d'emprès eulx, et, ce   fait, serchié leurs bourses, qu'il portoient à leur poitrine,   esquelles il a prins deux soulz, et non plus, parce qu'il   n'y avoit plus, mais ce plus y eust trouvé, prins l'eust   volontiers.
Item, cogneut que, X sepmaines a ou environ, il print   sur la nuit, en l'ostel de Thomas François, demourant   à Nanterre, une bride à cheval de hernoiz, laquelle il   a engaigiée de IIIJ blans, en l'ostel d'un tavernier demourant   à Cormeilles en Parrisy, près du moustier d'icelle   ville.
Cogneut aussi que, trois sepmaines a ou environ, lui   estant pour lors varlet de Guillot Marez, demourant à   Nanterre, print, à un matin qu'il se parti de sondit hostel,   une bride à cheval de hernoiz, laquelle il porta en la   ville d'Argentuil, et icelle engaiga en ladite ville, en   l'ostel d'un tavernier nommé Le Conte, pour la somme   de VIIJ d.
par., qu'il avoit despendus oudit hostel.
Et, ce   fait, fut ledit prisonnier trait arriere et remis à part ès   prisons dont il estoit partis.
ET PAR ICELLUI mons.
le prevost demandé fu ausdiz   conseillers leurs advis et oppinions que bon estoit à faire   dudit prisonnier; tous lesquelz, veues lesdites confessions   et perseveracions par lui faites, delibererent que ledit   prisonnier estoit larron, et aussi avoit fait plusieurs traysons   à sesdiz maistres en tant comme il confessoit estre   leur varlet et serviteur, et que depuis il les avoit fait   plusieurs roberies; attendues aussi les multiplicacions et   reiteracions de larrecins par lui commises, et la valeur   d'icelles, cogneues et confessées, et le lonc temps qu'il   a continué icelles, que comme larron il feust executez,   c'est assavoir pendus.
Veu lequel procès et confessions   faites par icellui prisonnier, avec leurs advis et oppinions   desdiz conseillers, icellui mons.
le prevost condempna   ledit prisonnier, et en sa presence, à estre pendu comme   larron.
LEQUEL jugement fu exécuté ce jour.
Et n'avoit icellui prisonnier aucuns biens.
AL.
CACHEMARéE.
MARION DU VAL.
L'AN DE GRACE MIL TROIS cens quatrevins et neuf, le   jeudi XXIIIJe jour de mars, par davant mons.
le prevost,   lui estant en jugement sur les carreaux, presens   maistres Dreux d'Ars, lieutenant; Andrieu Le Preux,   procureur du roy; Michel Marchant, Denis de Bausmes,   Nicolas Blondel, advocas; Girart de La Haye, Nicolas   Bertin, Ernoul de Villers, Robert de Pacy et Nicolas   Chaon, examinateurs du roy nostre sire ou Chastellet de   Paris; fu faite venir et attainte des prisons dudit Chastellet   Marion du Val, naguaires chamberiere de Hennequin   le Tainturer, sergent à verge oudit Chastellet, prisonniere,   detenue à la requeste dudit Hennequin et de sa   femme, pour ce que, sans leur sceu et congié, elle a ouvert   un leur coffre, et en ycellui a prins plusieurs aneaux   d'or et autres choses, lesquelz elle en a portez et s'en   est fuye atout.
Laquelle prisonniere, sur ce jurée aus   sains Euvangilles de Dieu de dire verité, cogneut et confessa,   sanz aucune force ou contrainte, que mercredi derrenierement   passé, ot XV jours ou environ, elle estant   seule en l'ostel dudit Hennequin, son maistre, à heure   d'après disner, que sesdiz maistres et maistresse estoient   alez hors de leurdit hostel, trouva d'aventure un coffre   estant en la chambre d'iceulx Hennequin ouvert, ouquel   coffre, combien qu'il y eust plusieurs fermeilles d'or,   d'argent, hennaps, gobelez, dragoirs et autre vaisselle   d'argent, avec plusieurs robes appartenans à la femme,   dudit Hennequin, elle, par temptacion de l'ennemi, print   en icellui coffre deux aneaux d'or, l'un à un rubis et   l'autre à une grosse pelle, avec une verge d'or, qui li   furent monstrez en jugement par devant les dessus diz,   et lesquelz elle cogneust estre ceulx que prins avoit   oudit coffre.
Et, ce fait, porta yceulx et bailla en garde   à damoiselle Jehennette de La Haye, afin que sur iceulx   aneaux elle emprumptast de l'argent pour li baillier.
Cogneut avec ce, que oudit coffre elle print deux parisis   d'argent, l'un doré et l'autre non, lesquelz elle a   vendues, et l'argent appliqué à ses usage et affaire; et   que si tost comme elle ot prins ce que dit est dessus, elle   se parti de l'ostel et demeure desdiz Hennequin et sa   femme sans leur sceu et congié.
Et autre chose ne voult   cognoistre ou confesser, jà soit ce que iceulx Hennequin   et sa femme ayent dist et affermé par leurs sermens que   oudit coffre furent lors prins aucuns autres biens, desquelz,   quant de present, ilz ne sont recors, sauf d'une   petite verge d'or qui lors fu prinse avec lesdiz deux   aneaux et verge.
VEUE LAQUELLE confession faite par icelle Marion,   prisonniere, fu demandé par ledit mons.
le prevost ausdiz   presens conseillers qu'il estoit bon à faire d'icelle prisonniere,   et par quele maniere l'en avoit à proceder contre   elle.
Tous lesquelz furent d'oppinion que, veu l'estat de   sa personne, qui est femme de pechié et petite renommée,   la traïson par elle faite ausdiz Hennequin et sa femme,   ses maistre et maistresse, et la confession d'icelle, que pour   savoir par sa bouche se elle avoit fait ou commis aucuns   autres crimes ou larrecins, elle feust mise à question; et   que ou cas que elle ne cognoistroit autre chose que dit   est dessus, attendu que lesdiz deux aneaux et verge d'or   sont en nature et restituez à iceulx mariez, que, au jeudi   absolu, elle feust eslargie de prison; et ce elle cognoissoit   oultre ce que dit est dessus, que justice et raison li   feussent fais et acompliz.
Et ad ce fu ladite prisonniere   condempnée par ledit mons.
le prevost.
ET, CE FAIT, en enterinant ledit jugement, fu de rechief   fait venir par davant ledit mons.
le prevost ladite   Marion, prisonniere, et li fu demandé par ledit mons.
le   prevost et enjoint que elle deist verité des autres biens   par elle prins ou coffre d'iceux mariez, et en especial   d'une verge d'or petite, dont elle n'avoit rien confessé,   ou, se elle ne le disoit de sa volenté, que par force l'en   le li feroit dire, et seroit mise à question.
Et pour ce que   icelle prisonniere ne voult autre chose confesser que dist   est dessus, fu faite despouillier, mise et lyé à la question   sur le petit tresteau; et illec, assez tost après que elle y   ot esté mise et jetté l'eaue sur elle, requist que l'en la   voulsist mettre hors d'icelle, et elle diroit verité de ce   que dit est, et des autres crimes et larrecins par elle commiz   et perpetrez, donc il en y a plusieurs.
Si fu ostée et   mise hors d'icelle question, et menée chauffer en la cuisine   en la maniere acoustumée; et illec, sanz aucune force   ou contrainte, cogneut et confessa, oultre et par-dessus les   choses dessus dites par lui cogneues et confessées, que ou   coffre desdiz Hennequin et sa femme, quant elle print les   deux aneaux et verge d'or dont dessus est faite mencion,   elle, avec ce, print une autre petite verge d'or, laquelle,   assez toust après ce que prinse l'ot, elle engaiga pour XIJ d.
à une femme nommée Tassine, ouvriere de bources, demourant   aus Troys Escus, en la rue du Feurre, derriere   Saint-Innocent.
Item, cogneut que, durans les festes de Noël derrenierement   passées, que elle servoit en l'ostel Guillaume de   Couloigne, elle print oudit hostel un chapperon de violet   à usage de femme, doublé tout d'un drap, et vault icellui   chapperon IJ s.
ou environ; lequel chapperon elle a baillié   en garde à la femme d'un charretier, duquel elle ne scet   le nom, demourant auprès de l'ostel dudit de Couloigne.
Item, que durant le temps que elle a servi et demouré   avec une femme boursiere nommée Gilete, demourant   en la rue des Arcis, à l'enseigne où pend l'espée, elle   estant seule en la chambre de sadite maistresse, environ   heure d'après disner, trouva un des coffres d'icelle Gilete   ouvert, ouquel elle print IJ s.
par., qui estoient miz et   estendus sur les draps de lui qui estoient en icellui coffre.
Item, et avec ce, sur icelle Gilete, sa maistresse, avoir   prins et emblé un tissu de soye asurée, pesant environ   once et demie, lequel tissu elle a vendu, n'est recorde à   qui, ne quant ce fu, la somme de XVIIJ s.
par., et icelle   somme appliquée à son prouffit.
Item, cogneust que, un an a ou environ, elle lors servante   une sienne maistresse chasubliere nommée Gilete La   Lingiere, et laquelle est allée de vie à trespassement puis   deux ans a ou environ, et pour lors demourant en la rue   des Arcis, assez prez de l'hostel de ladite feu Gilete, à   Paris, mal print et embla en icellui hostel deux aulnes de   toille, desquelles elle qui parle fist faire des chemises pour   elle.
Item, en l'ostel d'icelle feu Gilete, environ ledit temps,   print un chapperon à usage de femme, doublé de deux   draps, l'un pers, l'autre vermeil, lequel elle vendi VIIJ s.
.
Item, en l'ostel d'une femme nommée Alips, demourant   en la rue des Arcis, assez près de l'ostel de ladite   feu Gilete, une coiffe de soye, laquelle elle donna, si   toust comme prinse l'ot, à une sienne voisine nommée   Katherine, n'est recorde son seurnom, ne quant ce fu.
Item, un an a ou environ, en l'ostel d'une lavendiere   demourant emprès le temple, elle mal print une bourse   de cuir blanc, laquelle elle mist sur soy, porta et usa   ycelle.
Item, cogneut que, puis IIJ mois a ou environ, elle   estant aus estuves, en la rue Saint-Martin, print oudit   hostel, ès aumailles d'icellui hostel, une envelope de   toile, laquelle elle a usée.
Item, un an a ou environ, en l'ostel d'icelle Gilete, un   chaperon de drap pers sengle, à usage d'homme, lequel   elle vendi IJ s., avec un seurpliz assez vueil et un drap de   lin de lé et demi, lesquelz elle bailla à une sienne commere   pour lors gisant d'efant à l'Ostel-Dieu de Paris; une   paire de saint Pierres de terre painte ou coffre d'une des   filles d'icelle Gilete, ensamble une chemise à usage   d'homme, par li vendue IJ s., avec un queuvrechié vieil   que une des voisines de ladite Gilete avoit baillié à buer   en l'ostel d'icelle feue Gilete, sa maistresse, lequel est encore   par devers elle et en sa garde.
ITEM, LE SAMEDI ensuïant, XXVJe jour dudit mois de   mars mil CCCIIIJxx et neuf, par devant mons.
le prevost,   presens maistres Dreux d'Ars, lieutenant; Martin Double,   advocat; Andrieu Le Preux, procureur du roy; Michel   Marchant, Denis de Bausmes, Jaquet du Bois, Estienne   Renart, advocas; Ernoul de Viellers, Oudart de Fontenoy,   Jehan de Bar, Nicolas Chaon, examinateurs du roy   nostre sire oudit Chastellet; fu attainte et fait venir en   jugement sur les carreaux ladite Marion du Val, prisonniere,   laquele, sans aucune force ou contrainte, persevera   et continua ès confessions par elle faites, cy-devant escriptes,   à li leues mot après autre; et, en oultre, cogneut,   sanz aucune contrainte, avoir prins, deux ans a, en l'ostel   d'icelle Gilete Lingiere, un vieil blanchet appartenant à   ladite Gilete, sa maistresse, lequel blanchet elle a usé et   appliqué à son prouffit, et ce dès lors elle dist à sadite   maistresse.
Item, cogneut que, demi-an a ou environ, en la rue   des Estuves, vers Saint-Martin des Champs, en l'ostel   d'une femme nommée Guillemete, retorderesse de fil,   elle print un drap linge de ley et demi, lequel elle vendi   VJ s.
.
Item, cogneut avoir prins en l'ostel de la Sele, en la   rue Saint-Martin, un demi-saint de letton, lequel elle   a usé et porté par lont temps sur soy, et encores est par   devers elle qui parle.
Item, environ ledit temps, sur ladite Gilete Lingiere,   un chaperon sengle à usage de femme, lequel valoit lors   environ XVJ d., icellui chaperon elle donna à sa commere,   gisant lors d'enfant à l'Ostel-Dieu de Paris, avec un petit   ceuvrechié de soye, que elle donna aus petis enfans pour   faire des poupines, et une nappe contenant deux aulnes   et demie, par elle bailliés en garde à une femme nommée   Guillemete, revenderesse, demourant en la rue des Arcis.
Et autre chose ne voult cognoistre.
Si fu remise en la   prison donc elle estoit partie.
ET, CE FAIT, par ledit mons.
le prevost fu demandé   ausdiz presens conseillers leurs advis et oppinions qu'il   estoit bon estre fait de ladite prisonniere.
Tous lesquelz   delibererent et furent d'oppinion, attendues les petites   valeurs d'une chascune des parties de larrecins par li   faites cy-dessus escriptes, et par elle cogneus et confessés,   la jeunesse d'icelle, ce aussi que le dessus dit Hennequin   Le Tainturier est satisfait et s'est tenus pour content des   aneaux et verges d'or par elles prinses cy-devant escriptes,   que il n'y avoit pas cause pour quoy elle deust souffrir   mort, mais conseillerent que elle feust tournée ou pillory,   et, en oultre, tenue prisonniere au pain et à l'eaue   un mois oudit Chastellet, et que oudit pillory feust crié   la cause pour laquelle elle estoit mise en icellui pillory.
Veues lesquelles confessions faites par ladite Marion, et   oyes lesdites oppinions, ledit mons.
le prevost condempna   ad ce ladite Marion.
Lequel jugement fu executé oudit XXVJe jour de mars.
AL.
CACHEMARéE.
FLEURENT DE SAINT-LEU.
L'AN DE GRACE MIL TROIS cens quatrevins et neuf,   le mardi au soir, IIIJe jour de janvier, par devant   maistre Jehan Truquam, lieutenant de mons.
le prevost,   presens maistres Ernoul de Villers, Robert de Pacy, examinateurs;   fu admené en la chambre basse du clert dudit   mons.
le prevost, par Gilet de Loche, sergent à verge   du Chastellet de Paris, Fleurent de Saint-Leu, comme   prisonnier, pour ce que, par les maistres jurez et visiteurs   des orfevres, lui fu dist que, en la grant boucherie de   Paris, il avoit esté trouvez coppant le mordant de la sainture   de un compaignon qu'il ne cognoissoient, lequel   avoit icellui prisonnier prins le cousteau ou poing tout   nu.
Lequel prisonnier fu presentement despouilliez et   deschaucez tout nu, et en l'une de ses chauces fu trouvé   le bout d'un mordant d'argent coppé, au bout duquel   mordant avoit pendu une petite cheisne d'argent, et au   bout d'icelle cheisne une sonnette d'argent.
Et aussi, en   une des bourses dudit prisonnier, un autre mordant de   sainture coppé à une cheisne d'argent pendu au bout   d'icellui mordant, et aussi ledit coustel tout nu, sans ce   que icellui prisonnier portast sur lui aucune gayne à mettre   le coustel.
Lequel prisonnier, sur ce juré, requis et examiné,   cogneut et confessa par son serement qu'il estoit nez   de la ville de Baileuval en Beauvoisiz, filz d'un tonnellier   demourant en icelle ville, lequel mestier il avoit,   tout le temps de sa vie, aprins ce qu'il avoit peu; et que,   depuis ce qu'il avoit commencé à aprendre ledit mestier,   il avoit continué le mieulx qu'il avoit peu et sceu, tant   oudit païs de Beauvoisis, en Lannois, en Soissonnois,   comme à Paris et ès villes voisines, sans ce qu'il eust   oncques esté reprins, attaint ou convaincu d'aucun mauvès   cas ou crime.
Congneut aussi que, oudit jour d'uy après disner, ainsi   comme il venoit de Greve en Chastellet, il trouva, au   bout de la Vennerie, un compaignon qu'il ne cognoist,   lequel lui opposa à vendre lesdiz cousteau sans gaigne et   mordant à sainture trouvez sur lui, desquelz il païa IJ s.
par., et icellui mordant à sainture bouta en sadite chausse.
Et quant à l'autre mordant de sainture que l'en dist par   lui avoir esté coppé, et lequel fu trouvé à ses piez, ou   lieu et en la place où il fu prins, par lesdis compaignons   orfevres, dist par son serement qu'il n'en fu oncques faisant,   sachant, consentant ou participant.
Et, ce fait, fu   ycellui prisonnier veu et regardé en la presence de plusieurs   qui là estoient presens, pour savoir s'il avoit le   signe de tonsure sur sa teste, ou non.
Ouquel lieu ne fu   trouvé aucun signe de tonsure sur la teste dudit prisonnier.
Et, pour ce, fu commandé par ledit lieutenant, à la   garde de la geole du Chastellet, que icellui prisonnier il   enregistrast ou livre de la geole, et l'estat ouquel il estoit   venu prisonnier, et l'enfermast tout seul en une prison,   afin que par aucun il ne se feist faire sur sa teste le signe   de tonsure.
LE MERCREDI ensuïant, Ve jour dudit moiz de janvier,   l'an dessus dit, par devant mons.
le prevost, lui estant en   jugement sur les carreaux, presens maistres Jehan Truquam,   lieutenant; Dreux d'Ars, auditeur; Andrieu Le   Preux, procureur du roy; Robert de Pacy, Ernoul de   Villers, Robert de Tuillieres, Oudart de Fontenoy, Nicolas   Chaon, examinateurs ou Chastellet; fu rapporté   audit mons.
le prevost, par Estienne Dargies, jeolier du   Chastellet; Loyset Josson, clert de la jeole; maistre Jehan   Le Queu et un nommé Maumonté, serviteurs de la   geole, que ainsi comme ilz mettoyent et enfermoient ou   jour d'ier icellui prisonnier, et que de plusieurs choses   ilz orent parlé ensamble, ledit prisonnier leur cogneut et   confessa que en la ville de Compiengne il avoit une sienne   amie nommée Marguerite, laquelle il avoit fiancée, et   qu'il vouldroit qu'il pleust à Dieu que elle peust savoir   l'estat en quoy il estoit et estoit, afin que elle pourveist   sur la delivrance dudit prisonnier, si comme il leur dist   et afferma lors.
LEQUEL PRISONNIER fu presentement attaint des prisons   où il estoit, et fait venir par davant ledit mons.
le   prevost, et par icellui mons.
le prevost fait jurer sur les   sains Evangiles de Dieu qu'il diroit verité de tout ce qui   lui seroit demandé et requis.
Lequel prisonnier, ce fait,   dist qu'il estoit clert, en possession et habit de tonsure, et   que l'en se gardast bien de touchier à sa personne.
Et pour   ce que sur sa teste estoit le signe de tonsure fait comme   tout de nouvel, fu mandé, par ledit mons.
le prevost,   Macé Misery, barbier juré du roy nostre sire ou Chastellet,   et lui commandé que ledit prisonnier il visitast bien   et diligemment, se le signe de tonsure qu'il portoit estoit   bon, vray et loyal.
Lequel barbier juré, et par son serement,   rapporta et dist qu'il avoit veu et diligemment visité   le signe de tonsure que ledit prisonnier avoit sur sa   teste, lequel n'avoit point esté rez ou tondus par main de   barbier, mais avoit esté et estoit freschement faite, comme   d'un jour ou d'une nuit, et plumée aus mains, c'est assavoir   efrachié et tiré l'un des cheveux après l'autre.
ET, POUR CE, fu demandé par ledit mons.
ausdiz presens   conseillers, et rapporté le procès cy-dessus escript,   et à iceulx demandé leur advis et oppinions sur ce.
Tous   lesquelz furent d'oppinion, veu le malice dudit prisonnier,   lequel avoit esté miz tout seul en une prison, comme   dit est, ce aussi que lesdiz mordans avoient esté trouvez   sur lui comme freschement coppez, et que quant il fu   premierement mis prisonnier oudit Chastellet, il n'avoit   aucun signe de tonsure sur sa teste, que il feust rez tout   jus, comme celui qui de signe de tonsure avoit et vouloit   user mains que deuement, consideré qu'il ne savoit lire,   cognoistre lettre, ou escripre aucunement.
Ouyes lesquelles   oppinions, icellui prisonnier fu ad ce condempnez   par ledit mons.
le prevost, et icellui jugement presentement   executez.
ET, CE FAIT, fu de rechief ledit prisonnier fait venir   par davant ledit mons.
le prevost, et, en la presence desdiz   presens conseillers, fait jurer de dire verité; lequel,   sur ce requis et par serement, après plusieurs variacions   par lui sur ce faites, cogneut et confessa que, un an a ou   environ, ainsi qu'il aloit oudit païs de Beauvoisis, environ   ladite ville de Bailleuval, de ville à autre, en une d'icelles   villes du nom de laquelle il n'est record, il vit et apperceut   laquelle dite Marguerite qui se desjeunoit seule en   une taverne, avec laquelle il se desjeuna; pendant lequel   temps il pria et requist par plusieurs fois icelle Marguerite,   qui estoit et est belle fille, de l'aage de XXIIIJ ans ou   environ, que elle voulsist estre s'amie, et il i promettoit   que jamès à bien qu'il eust elle ne faudroit.
Laquelle   Margarite, par plusieurs et diverses fois, escondit et refusa   lui qui parle d'estre s'amie; et tant que, après plusieurs   paroles, elle lui dist que s'il vouloit promettre   à estre son mary, et qu'il la fiançast, elle feroit voulentiers   tout son plaisir, et sadite requeste li accorderoit.
Lequel   qui parle, meu de l'amour que son cuer avoit desjà mise   en icelle Marguerite, promist et enconvenança lors à icelle   Marguerite, par la foy et serement de son corps, et leurs   mains destres pour ce bailliés li uns à l'autre, que il seroit   son mary et la espouseroit, en li promettent foy et crantement   de mariage.
Et atant se partirent d'icelle ville, lui   qui parle et ladite Marguerite s'amie, laquelle, depuis   ledit temps, il a menée à Sanlis, à Paris, à Noyon, à Laon,   à Compiengne, et avec icelle, depuis ledit temps et fiances   par entre eulx faites, il a couchié de nuit, par plusieurs   fois, eu compagnie charnelle à elle, où elle demeure et   sert.
Requis se, au temps qu'il fiança icelle Marguerite,   elle estoit pucelle, dist par son serement qu'il n'est record   se alors elle estoit pucelle ou non.
Requis se oncques,   depuis ledit temps et fiançailles faites entre eulx, icelle   Marguerite lui a point requis qu'il la espousast, dist par   son serment que ouyl; mais il lui respondoit tousjours   que elle attendist jusques ad ce qu'il feussent un pou plus   riches, et ainsi il passoit le temps.
VEUES LESQUELES confessions, accusacions et denegacions   faites par icellui prisonnier, et consideré le procès   cy-dessus escript, ledit mons.
le prevost demanda aus   dessus diz presens conseillers qu'il lui deissent leurs advis   et oppinions sur ce, et qu'il estoit bon à faire au surplus   dudit prisonnier.
Tous lesquelz furent d'oppinion, attendu   ce que dit est dessus, et qu'il denyoit avoir coppé les mordans   de sainture qui sur lui, et en ses chauses et bourses,   furent trouvez coppez, et aussi que, veue sadite confession,   il estoit et devoit estre reputez commes purs bigames;   que, comme tel, pour savoir par sa bouche la verité là   où il avoit prins et emblez iceulx mordans, avec les autres   crimes et malefices par lui fais et commis, s'aucuns en y   avoit, qu'il feust mis à question.
Et ad ce, comme bigasme,   fut ledit prisonnier condempné par ledit mons.
le   prevost.
LEQUEL prisonnier fu de rechief fait venir par davant   mons.
le prevost.
Requis qu'il deist la verité des crimes   et malefices par lui fais, commis et perpetrez, et aussi la   maniere comment il avoit coppé iceulx mordans de sainture,   ou, s'il ne lui disoit, qu'il la lui feroit dire par sa   bouche, et le feroit mettre à question.
à quoy respondi   icellui prisonnier que autre chose ne saroit dire, cognoistre   ou confesser que dessus a dit et cogneu.
Et, pour ce, fu   mis à question sur le petit et le grant tresteau; et illec   cogneut et confessa que, ou jour d'yer, à la grant boucherie   de Paris, il, seul, avoit coppé lesdiz deux mordans   de sainture; et plus ne autre chose ne voult cognoistre ou   confesser que lui portast prejudice.
Si fu mis hors d'icelle   question, et menez choffer en la cuisine en la maniere   acoustumée.
En laquelle cuisine, et hors d'icelle question,   il continua et persevera en la confession par lui cy-devant   faite, escripte, desdiz deux mordans de sainture par lui   coppés; et, pour ce, fu fait remettre en la prison de laquelle   il estoit au jour d'ier partis.
ITEM, le samedi ensuïant, VIIJe jour dudit moiz de janvier,   par davant ledit mons.
le prevost, lui estant en jugement   sur les carreaux, presens maistres Jehan Truquam,   lieutenant; Dreux d'Ars, auditeur; Andrieu Le Preux,   procureur du roy; Jaques du Boys, Jehan Delcy, Michel   Marchant, advocas; Ernoul de Villers, Oudart de Fontenoy,   Pierre Gillebert, Girart de La Haye et Robin de   Tuillieres, examinateur, fu attaint et fait venir le dessus   dit Fleurot de Saint-Leu, prisonnier, lequel, sans aucune   force ou contrainte, persevera et continua ès confessions   par lui faites, cy-dessus escriptes, disant et affermant par   serement icelles estres vrayes, et par lui avoir esté faites   et commises par la fourme et maniere que escriptes sont.
Et, pour ce, fu fait traire arriere sur les quarreaux à   part, et par ledit mons.
le prevost fu demandé ausdis presens   conseillers qu'il estoit bon à faire dudit prisonnier, et   s'il avoit assez confessez par quoy il deust prendre mort.
Touz lesquelz furent d'oppinion que, quant de present,   il ne leur estoit pas advis que bon feust que l'en procedast   à la condempnacion dudit prisonnier, pour si petit de larrecin   qu'il avoit cogneu avoir fait, mais delibererent que   ycellui prisonnier feust par plusieurs fois mis oncore à   question, pour savoir de lui plus à plain les autres crimes   et deliz par lui faiz, commiz et perpetrez.
ET, POUR CE, oudit jour, fu icellui prisonnier mis à   question sur le petit et le grant tresteau, et ne voult aucune   autre chose cognoistre ou confesser que dessus avoit   dit.
Si fu osté hors d'icelle, mené choffer en la maniere   acoustumée, et, assez tost après, ramené sur lesdiz quarreaux,   et mis de rechief à la question de la pelote; et   autre chose ne voult dire que fait avoit paravant.
Si fu   mis hors d'icelle, mené choffer, et, en après, remis en la   prison dont il estoit partis.
ITEM, LE JEUDI XIIJe jour dudit mois, ledit prisonnier,   après ce qu'il ot esté miz à question sur le petit et le grant   tresteau, osté hors d'icelle, et lui estant au feu sur la cuisine,   cogneut que trois ans a ou environ, autrement du   temps ne du jour n'est record, il se acointa d'une fille de   vie seante au bordeau, en la ville de Senlis, laquelle lors   il fiança, et icelle espousa en l'eglese de Saint-Pierre de   Senlis, laquelle fille est demourant de present en la ville   de Compaigne, ne scet où ne en quel lieu.
ITEM, LE SAMEDI IXe jour d'avril après Pasques, mil   CCCIIIJxx et dix, par davant ledit mons.
le prevost, lui   estant en jugement sur les carreaux, presens maistres   Pierre de Lesclat et Guillaume Porel, conseillers du roy   nostre sire en son parlement; Jehan de Cessieres, notaire   du roy nostredit seigneur, et greffier criminel oudit parlement;   Guillaume Drouart; Jehan Truquam, lieutenant   dudit mons.
le prevost; Dreux d'Ars, auditeur; Miles de   Rouvroy, Jehan Soudant, Ernoul de Villers et Gieffroy   Goibe, examinateurs du roy nostre sire oudit Chastellet;   fu attaint et fait venir le dessus nommé Florot de Saint-Leu,   prisonnier, lequel, ès confessions par lui faites cy-dessus   escriptes, et à lui releues, continua et persevera   en icelles, sans aucune force ou contrainte, et afferma   elles par lui autrefois avoir esté faites.
Et, ce fait, fu fait   trayre arriere sur les carreaux, et par ledit mons.
le prevost   demandé auxdiz presens conseillers qu'il estoit bon   estre fait, et la maniere comme l'en avoit à proceder   contre ledit prisonnier.
Tous lesquelx, attendu la distance   du temps qui avoit esté entre le premier et le segont des   mordans d'argent par lui coppez, ce aussi qu'il fu trouvé   saisy d'un autre mordant quel il n'a voulu confesser, le   cousteau nu sanz gaigne qui sur lui fu trouvé, lequel   estoit moult affilé et trenchoit moult bien, comme il apparut   aus dessus diz par l'inspection d'icellui, l'estat et   vesture dudit prisonnier, et la maniere des cas advenus,   delibererent et furent d'oppinion que l'en ne le pourroit   espargner qu'il ne feust executez comme larron, et qu'il   estoit dignes et avoit desservi à recevoir mort tele comme   au cas appartient, c'est assavoir d'estre pendu.
VEUES LESQUELLES oppinions et le procès dessus dit,   ledit mons.
le prevost condempna icellui Fleurot, prisonnier,   à estre executez comme larron; et icellui jugement   pronunça en la presence dudit prisonnier.
LEQUEL jugement fu, ledit IXe jour d'avril l'an dessus   dit, executé.
Et n'avoit aucuns biens.
AL.
CACHEMARéE.
JEHANNIN BRIGON.
L'AN DE GRACE MIL TROIS CENS quatrevins et diz, le   samedi derrenier jour d'avril, par davant mons.
le   prevost, lui estant en jugement sur les carreaux, presens   maistres Jehan Truquam, lieutenant; Martin Double,   advocat du roy; Dreux d'Ars, auditeur; Miles de Rouvroy,   Robert de Tuillieres, Ernoul de Villers, Nicolas   Bertin, Nicolas Chaon; fu fait venir et attaint Jehannin   Brigon, chasublier, filz de Pierre Brigon, des prisons dudit   Chastellet, esquelles il estoit detenus prisonnier, pour   souspeçon qu'il et sondit pere, de present prisonnier oudit   Chastellet, n'ayent mal prins et emblé une piece d'argent   fondue, pesant marc et demi ou environ, que icellui Pierre   exposoit en vente sur le pont, avec plusieurs autres menues   pieces et fraitin d'argent; et aussi que icellui Jehannin,   prisonnier, n'ait emblé une cuillier d'argent et le couvercle   d'un gobelet d'argent doré, dont il a esté trouvé   saisy; lesquelz couvercle et cuillier il avoit mussées en   son saing, avec plusieurs autres menues choses, et brivez   ou cedules de lettres de juifs.
Lequel prisonnier, sur ce   juré aus sains Evangiles de Dieu de dire verité, et où il   avoit prins lesdites pieces d'argent, dist et afferma, et   cogneut par serement iceulx couvercle et cuillier d'argent   avoir trouvez en la sepmaine peneuse derrenierement   passée, qu'il se parti prisonnier des prisons dudit Chastel, ou   feurre du lit où il et Jehennete de Bar, sa fiancée, avoient   couché et coucherent celle dite nuit qu'il se parti prisonnier   dudit Chastellet; et lesquelz couvercle et cuillier il   avoit mis en un petit coffre bien enfermé ou feurre dudit   lit.
Et dist, sur ce requis, que oncques jour de sa vie il   ne moustra lesdites pieces d'argent et cuillier à sezdiz   pere, fiancée, ne à sa sueur, qui estoit et demouroit avec   lui, ou autre personne quelconque.
LAQUELE Jehennete de Bar, sur ce jurée et examinée   de dire verité, et en la presence dudit Jehannin Brugon,   prisonnier, après plusieurs variacions et denegacions par   li faites sur ce que l'en le accusoit d'avoir veu et sceu en   quel lieu et quant elle avoit premierement veu lesdiz   couvercle et cuillier d'argent, cogneut et confessa, par   son serement sur ce fait aus sains Evangiles de Dieu, que   quelque chose que dist ou nyé eust ou ait autrefois faite,   toutesvoies verité est que, mercredi derrenierement passé,   environ jour saillant, lesdiz pere et filz arriverent en l'ostel   d'elle qui parle, estant à la fontaine Maubué, ouquel lieu   et chambre, et en souppant ensamble, ainsi comme par   maniere d'esbatement, ledit Jehannin Brigon, prisonnier,   moustra à elle qui parle lesdiz couvercle d'argent doré et   cuillier donc dessus est faite mencion, disant que iceulx   il avoit achetez en la ville de Chartres, puis IIJ sepmaines   en ençà, pendant le temps que eulx avoient ouvré dudit   mestier de chasublier en la grant eglise dudit lieu de   Chartres, de l'argent que gaigné avoit à ouvrer en icelle   eglise, avec la somme de IIIJ frans ou environ, qui estoient   lors sur lui, et qu'il moustra sur la table à elle qui parle;   et, sans autre chose faire ou dire, lors souperent ensamble   lesdiz pere et filz, et elle qui parle, avec une chamberiere   qui les servoit; et atant s'en alerent coucher.
ET, CE FAIT, fu demandé audit Jehan Brigon, prisonnier,   que de ce que dit est il deist verité, ou l'en lui feroit   dire par force, et seroit mis à question.
Lequel prisonnier   dist et afferma par serement que, nonobstant chose par lui   cogneue et dite, cy-dessus escripte, toutesvoies verité est   que lesdiz couvercle et cuillier d'argent il a achetez en   ladite ville de Chartres dessus dite, durant le temps qu'il   a ouvré en l'eglise d'icelle ville, à un compaignon orfevre   demourant en icelle ville de Chartres, duquel il ne   scet le nom; et que lesdites pieces il a apportées à Paris,   en son hostel, mercredi derrenierement passé au soir, et   icelles moustra à ladite Jehennete, avec lesdiz IIIJ frans,   ainsi comme ilz estoient ensamble au souper en sadite   chambre.
APRèS lesqueles choses ainsi faites, ledit mons.
le prevost   demanda ausdiz presens conseillers leurs advis et   oppinions comment l'en avoit à proceder contre ledit   Brigon.
Tous lesquelz, consideré l'estat et personne dudit   prisonnier, que pour souspeçon de plusieurs crimes avoit   pieçà esté emprisonné et eslargi des prisons dudit Chastellet,   et encores estoit; veu icellui procès, avec les accusacions   dessus dites, denegacions d'icellui, deposicion   de ladite Jehennete, et confession après faite par icellui   prisonnier; delibererent et furent d'oppinion que pour   savoir par sa bouche la verité là où il avoit prins lesdiz   couvercle et cuillier d'argent, il feust mis à question.
Et   ad ce fu condampné ledit prisonnier par mondit seigneur   le prevost.
EN ENSUïANT et enterinant lequel jugement, pour ce   que ledit Jehannin Brigon, prisonnier, ne voult autre   chose cognoistre que dit est, fu mis à question sur le petit   et le grand tresteau; et quant il y ot un petit esté, et que   l'en li ot jetté un petit d'eaue sur lui, requist que l'en le   meist hors d'icelle, et il diroit verité.
Si fu osté et mis   hors d'icelle question, et mené choffer en la cuisine en la   maniere acoustumée.
Et pour cer qu'il ne voult autre   chose cognoistre que dit est dessus, fu de rechief ramené   et mis à question de la pelote, en laquelle il ne voult   autre chose confesser.
Si fu mis hors d'icelle, et mené   choffer en la cuisine, et en après remené en la prison   dont il estoit partis.
LE LUNDI ensuïant, IJe jour de may l'an dessus dit, fu   rapporté à mons.
le prevost, lui estant en jugement sur   les carreaux, presens maistres Jehan Truquam, lieutenant;   Dreux d'Ars, auditeur; Andrieu Le Preux, procureur du   roy; Robert de Tuillieres, Nicolas Bertin, Gieffroy Goibe,   examinateur, et Jehan Landry, procureur du roy à Montlehery;   par honorables et discretes personnes...,   prieur, et..., soubzgretain de l'eglise de Saint-Victor, protestans   que, chose qu'il deissent, il ne tendoient que à fin   civile, que iceulx pere et filz, prisonniers, IIIJ ans a ou environ,   avoient demouré et ouvré en ladite eglise de Saint-Victor   de la feste de Toussains jusques environ la Chandelleur   derrenierement passée; depuis lequel temps, il, par   plusieurs fois, avoient alé et venu en ladite abbaye bien   et paisiblement, et sanz ce qu'il eussent ouy d'eulx dire   aucun mal ou reprouche.
Mais est verité que, un an a ou   environ, il fu prins et emblé, en la chambre de l'abbé   dudit hostel, un breviaire appartenant audit abbé, qui   bien valoit XXX frans; et, paravant ce, avoit esté prins,   en une des estudes d'icelle abbaye, appartenant à un des   religieux d'icelle eglise, en un petit coffre, la somme de   VIIJ frans en or; et, à une autre fois puis ledit an, en une   autre estude desdiz religieux, une cuillier d'argent ployé   à charnieres et une XIJe de queuvrechiez, tous en une   piece.
Disoient aussi que, le jour du vendredi aouré derrenierement   passé, ainsi comme l'en commençoit à faire le service   d'icelle eglise, l'en print et osta, en la chambre et   soubz les piez dudit lit dudit prieur, un sien breviaire   qui bien valoit XX frans et plus, et estoit cloz à bons gros   fermaux d'argent esmaillez.
Requis queles personnes ilz   souspeçonnoyent d'avoir faites lesdites larrecins, dient   en leur conscience qu'il ne scevent qui en mescrere; mais   verité est que le samedi, veille de Pasques derrenierement   passés, il vint à leur cognoissance, par la bouche de Robin   Meriot, vendeur de livres, demourant devant Saint-Innocent,   que oudit jour de vendredi, heure d'après disner,   l'en lui avoit aporté un breviaire qui estoit par cahiers,   afin qu'il le achetast, lequel ne le voult lors acheter, pour   ce qu'il lui fu advis qu'il estoit de ladite abbaye, et aussi   que par icellui Robin leur fu dit que Jaquete de Claye,   femme vesve, demourant près de Saint-Mathelin, en la   rue Saint-Jaques, avoit icellui breviaire en garde; à laquelle   femme il prieur qui parle ala parler.
Alors li dist   que ledit Jehannin Brigon, prisonnier, lui avoit baillié,   et lequel elle cognoissoit bien de lonc temps.
Et autre   chose n'en savoient dire ou deposer, ne ne vouloient   aussi, pour doubte qu'il ne feussent irreguliers.
Et lequel   breviaire lui a esté rendu par ladite Jaquete.
LEQUEL Jehannin Brigon, prisonnier, sur ce juré aus   sains Evangilles de Dieu de dire verité, et aussi où il avoit   prins une sainture d'argent qu'il avoit donnée à ladite   Jehennete, sa fiancée, eulx estans ensamble en la ville   de Clermont en Auvergne, dist et afferma, et cogneut par   serment, queles denegacions qu'il ait faites, que il est   verité que, en ladite ville de Clermont, il acheta ladite   sainture d'argent, et icelle bailla à sadite fiancée.
Dist aussi   que le jeudi d'après Pasques derrenierement passées, en   eulx alant de Paris en ladite ville de Chartres, ainsi qu'il   furent oultre la ville de Saint-Cler de Gommer, sondit   pere et lui aconceurent deux compaignons qui aloyent   au devant d'eulx, avec lesquelz il alerent un petit de chemin,   parlerent ensamble, et tant que l'un d'iceulx compaignons   exposa à lui qui parle ledit couvercle de gobelet   d'argent doré et cuillier d'argent, lesquelz il achetta, c'est   assavoir: ledit couvercle XL s.
t., et cuillier XIJ s.
par.
.
Cogneut avec ce, que par plusieurs et diverses foiz, et   lont temps, il a ouvré de sondit mestier de chasubles en   ladite eglise de Saint-Victour, alé et venu en icelles moult   de fois, sans ce que il y feist ou commeist oncques aucun   crime ou delit, feust desdiz breviaires, argent ou queuvrechiez.
Mais est verité que, le vendredi aouré derrenierement   passé, ainsi comme à l'entrée du service, et   environ heure de tierce, il ala en ladite abbaye en pelerinage,   par devocion, comme l'en a acoustumé d'aler, et   d'illec, après ce qu'il ot fait sa devocion en icelle eglise,   s'en retourna en la ville de Paris pour disner.
Ouquel   jour, ainsi comme il aloit en esbatement oultre la porte   Saint-Victor, et près d'icelle abbaye, environ heure de   vespres, il encontra d'aventure un compaignon nommé   Guillemin de Bourges, lequel lui bailla le breviaire donc   dessus est faite mencion, lequel breviaire lors n'avoit aucuns   ays ou fermaux d'argent.
Et, ledit breviaire ainsi   par lui prins et receu dudit Guillemin de Bourges, icellui   Guillemin se parti hastivement de sa compaignie, et lui   lessa icellui breviaire, duquel, pour ce qu'il ne savoit à   qui il estoit ne où le rendre, il rapporta, ledit samedi   veille de Pasques, audit Robin Meriot, lequel ne le voult   pas acheter; et, pour ce, le porta et bailla en garde à   ladite Jaquete de Claye, ainsi comme environ heure de   disner, à laquelle il qui parle dist que se ledit Robin venoit   demander ledit breviaire, que elle le li baillast, en   prenant de lui la somme de trois frans, qu'il lui avoit   vendu icellui breviaire, et que ledit argent elle lui gardast   jusques ad ce qu'il revenist querre.
Dit, avec ce, que ledit breviaire il bailla à icelle Jaquete   à garder, par la maniere que dit est, pour la cognoissance   qu'il avoit à elle, de ce que, par plusieurs fois, sondit   pere et lui qui parle avoient esté logiez en l'ostel   d'icelle Jaquete.
Cogneust aussi que, assez tost après ce qu'il fu mis hors   des prisons du Chastellet, en eulx en alant en icelle ville   de Chartres, paravant et depuis, il a veu que sondit pere   portoit sur lui et en sa bourse la piece d'argent fondue   dont il a esté trouvé saisy.
N'est record de quel lieu elle   li vint, ne où il print icelle; laquelle piece estoit lors   couverte de fil noir.
Et pour ce que il ne voult autre   chose cognoistre que dit est, fu de rechief mis à question   sur le petit et le grant tresteau, et illec ne voult chose   confesser qui lui portast prejudice.
Si fu mis hors d'icelle,   mené choffer en la cuisine en la maniere acoustumée,   et, en après, remis ès prisons dont il avoit esté attaint.
LE MARDI ensuïant, IIJe jour dudit moiz de may mil   CCCIIIJxx et dix, par devant ledit mons.
le prevost, presens   maistres Jehan Truquam et Guillaume Drouart, lieutenans   dudit mons.
le prevost; Dreux d'Ars, auditeur;   Andrieu Le Preux, procureur du roy; Nicolas Bertin,   Girart de La Haye, Robert de Tuillieres, Robert de   Pacy, Nicolas Chaon, examinateurs, et Oudart de Monchauvet,   advocat oudit Chastellet, fu attaint en jugement   sur les quarreaux le dessus nommé Jehannin Brigon, prisonnier,   lequel, après ce que par mondit seigneur le prevost   lui fu commmandé et enjont qu'il deist verité desdites   accusacions dessus escriptes, ou, s'il ne le disoit, que il   le feroit mettre à question pour en savoir par sa bouche   la verité.
Lequel prisonnier, après ce qu'il ot fait serement   de dire verité, cogneut et confessa, sans aucune   force ou contrainte de gehine, que, nonobstant les confessions   cy-dessus enregistrées, par lui cogneus, la verité   est tele que, lui estant en la ville de Chartres, le landemain   de la feste saint George derrenierement passée, ainsi   comme un pou après soleil levant, il entra en l'ostel de   maistre Regnaut de Molins, chamberier en l'eglise de   Chartres, ouquel hostel il avoit esté plusieurs fois et joué   à la palme, et, soubz umbre de ce, entra en une basse   chambre dudit hostel, en laquelle avoit un coffre tout   ouvert, ouquel coffre il print le couvercle d'argent doré   duquel est faite mencion cy-dessus, avec VJ escus et deux   frans en or estans oudit coffre, et iceulx biens print et   emporta avec soy au desceu des gens de l'ostel audit   chamberier.
Cogneut avec ce, icellui prisonnier, que sondit pere   et lui, estant en ladite ville de Chatres, fu mis par sondit   pere en gaiges sur les juifs un blanchet fourré de connins   à usage de femme, sur lequel il emprunta deux frans,   si comme il ouy dire lors à sondit pere, lequel disoit à lui   qui parle qu'il l'avoit aporté en icelle ville de Chartres   au temps que premierement il qui parle fu emprisonné   oudit Chastellet, et que une de ses filles, suer de lui qui   parle, lui avoit icellui blanchet baillé quant il se parti   d'ele de ladite ville de Paris, aus temps dessus dit.
Cogneut oultre que, un pou paravant ce qu'il prenist   ledit couvercle d'argent doré, ainsi que par un des religieus   de l'abbaye de Saint-Jehan, estant en ladite ville   de Chartres, il fu mené boire en unne chambre d'icelle   abbaye, et, sur un dreçoir estant en icelle chambre, print   la cuiller d'argent de laquelle il fu trouvé saisy.
Dit aussi   que, le vendredi aouré derrenierement passé, ainsi comme   à heure de tierce, et que l'en vouloit commencer à faire   le service en l'eglise de Saint-Victor, il, pour la grant   cognoissance qu'il avoit en icelle eglise et aus religieus   dudit hostel, pour ce qu'il avoit plusieurs fois ouvré en   icelle eglise, monta ou dortoir de ladite eglise, et illec,   en la chambre et aus piez du lit dudit prieur, print un   breviaire, ne scet à qui il estoit, lequel breviaire il print   et apporta avec soy; et d'illec ala aus champs, rompi et   froissa à une pierre les ays dudit breviaire, et les fermaillieres   d'argent qui estoyent en icellui porta vendre,   oudit jour, à Saint-Innocent, et iceulx vendi la somme   de VIJ s.
par.
.
Et dit, sur ce requis, que oncques jour de   sa vie il ne commist aucun autre larrecin oudit hostel.
Cogneut avec ce, que, IIJ ans a ou environ, lui estant   en la ville de Grignoble, ou college des Cordeliers, en   laquele il trouva un coffre ouvert, et en icellui coffre   print un autre petit coffre fermé qui pesoit grandement,   ne scet qu'il avoit dedens ledit coffre, parce qu'il ne ouvrit   point icellui, et que si tost qu'il ot prins ledit coffre,   il se ala bouter en franchise en une autre eglise d'icelle   ville, et en laquele, si tost comme il y fu, il trouva un   prestre, par l'ennortement duquel, et de son conseil, il   rendi ledit coffre, sans ce qu'il ouvrist ou prenist aucune   chose en icellui coffre.
Dist avec ce, que environ la sepmaine après la Saint-Jehan   derrenierement passée, environ heure de prime,   se bouta en une taverne estant en la ville d'Avignon, et,   en une chambre près du lieu où il vent lors, print une   coste de fer qui pendoit à une perche en ycelle chambre,   laquelle coste de fer il print et emporta en la ville de   Beaune, et illec lui fu ostée par la justice du lieu, et miz   en prison, pour ce qu'il fu accusé d'avoir prins ledit   coffre en la chambre dudit cordelier, et, en après ce, mis   hors, pour la peine de la prison, sans ce qu'il feust mis   à question aucunement.
Cogneut avec ce, que, IIIJ ans a ou environ, lui estant   logiez en une hostellerie en la ville de Lengres, en unes   aumailles qui estoit ouvertes, print une boutonneure   d'argent qui estoit en icelles aumailles, lesqueles il vendi   la somme de VIJ s.
par.
.
Item, dist que, environ ladite ville d'Avignon, paravant   le departement de sondit pere et de lui, ou chemin, ne depuis   jusques environ la Toussains derrenierement passée,   il n'avoit veu ou sceu que sondit pere eust tasses d'argent   aucunnes; que sondit pere les lui moustra à Paris, en sa   chambre, et que la premiere fois qu'il veist oncques la   piece d'argent fondue donc son pere fu trouvé saisy, il   le vit en ladite ville de Chartres, environ IIIJ ou VJ jours   après ce qu'ilz furent arrivez pour ouvrer en ladite ville   de Chartres.
Et autre chose ne voult cognoistre.
Si fu   fait trait arriere sur les quarreaux.
APRèS LESQUELLES confessions faites par ledit prisonnier,   ledit mons.
le prevost demanda ausdis presens conseillers   comment l'en avoit à proceder contre ledit Jehannin   Brigon, prisonnier.
Tous lesquelz, veues lesdites   denegacions par lui faites par plusieurs foiz, avec les   confessions dessus dites, consideré les autres accusacions   autrefois faites contre ledit prisonnier, avec la renommée   d'icellui, l'estat et gouvernement dudit prisonnier, delibererent   et furent d'oppinion que il estoit un très-fort   larron, et que l'en ne le pouvoit espargnier qui ne feust   executez comme larron.
Ouyes lesqueles oppinions et   veu le procès dessus dit, ledit Jehannin fu ad ce condempné   par ledit mons.
le prevost, et en ça presence.
LEQUEL jugement fu executé ledit jour.
Commissaire sur ses biens, maistre Miles de Rouvroy,   examinateur.
AL.
CACHEMARéE.
PHELIPOT LE CLERC.
L'AN DE GRACE MIL TROIS cens quatrevins et dix, le   dymenche XXIJe jour de may, en jugement sur les   quarreaux ou Chastellet de Paris, par davant maistre   Jehan Truquam, lieutenant de mons.
le prevost, fu attaint   et admené Phelipot Le Clert, laboureur, demourant à Aunoy   lez Bondiz, prisonnier, admené oudit Chastellet   par Jehan des Bordes, sergent du roy nostre sire au   Bourgeel, pour ce que hier, environ vespres, il mal print   et embla, en l'ostel Regnaut Daillier, demourant à Drancy,   un seurcot fourré et un pliçon de connins tout neuf, deux   paires de draps de lin, une nape et une piece de toile de   lin, lesquelx choses estoient en un coffre en l'ostel dudit   Regnaut.
Lequel Phelipot fu sur ce examiné et interrogué   par serement, et confessa que il fu nez de Coinchy   l'Abbaye, près de Chasteautherry, et a tousjours esté   chartrier, et demourant tant à Montmorency, à Paris   comme environ, et que, trois ans a ou environ, il est   demourant en ladite ville d'Aunoy, où il a tenues fermes   ou moysons, et y tient encore de present la ferme de la   femme que Jehan Guillaume, espicier, demourant à Paris,   prez de l'escolle Saint-Germain, a nagueres espousée.
Et   pour ce que il n'avoit pas assez chevaux pour sadite ferme   faire, hyer ot XV jours ou IIJ sepmaines, s'en vint à Paris   en entencion d'avoir un cheval, lequel il acheta de Pasquier   et Jehannin, diz Aubery, freres, voituriers, demourans   à Paris, prez de l'escolle Saint-Germain, la somme de   IIIJ l.
et VIIJ s.
par., pour laquelle somme païer ilz lui donnerent   temps et terme jusques à la Saint-Remy prochainement   venant; lequel cheval il a encore par devers lui.
Et pour ce qu'il ne lui sembloit pas prouffitable pour fere   son labour, se parti hier de son hostel en entencion de   venir à Paris, pour le dire ausdiz freres, et que en passant   par la ville de Drancy, prez dudit Aulnoy, cogneust   en soy qu'il estoit un povres homs et ne pourroit païer   ledit cheval; pour quoy il se arresta en icelle ville, où   l'en chantoit vespres, et se bouta en un hostel l'uis   estoit sairé, ouquel hostel il n'y avoit homme ne femme,   et, par temptacion de l'ennemi, print et embla, en un   coffre qui y estoit, un fardelet qui estoit lié et enveloppé   d'un drap linge, et, ce fait, se parti dudit hostel, et, en   soy alant par le jardin d'icellui, se advisa qu'il avoit mal   fait de ce qu'il avoit fait, et, pour ce, lessa ledit fardel   oudit jardin, et s'en ala droit à Paris; et que quant il fu   à Rovroy, prez du Bourgeel, pour ce qu'il vit qu'il estoit   tart, et qu'il creoit qu'il ne feroit riens à Paris, s'en   retourna pour venir en son hostel à Aunoy, et que, en   retournant, il fu prins ou grant chemin, prez d'icelle   ville de Drancy, par le sergent du Bourgeel, qui l'a admené   prisonnier oudit Chastellet.
LE LUNDI ensuïant, XXIIJe jour dudit mois de may, par   davant ledit lieutenant, en la presence de maistre Beraut   Breson, esleu à Paris; maistres Miles de Rouvroy et   mestre Gieffroy Le Goibe, examinateurs oudit Chastellet;   fu attaint et admené ledit prisonnier, et lui fu dit que   de ce que dit est, et de ses autres faiz, il deist et confessast   plenement la verité, ou, autrement, l'en la lui   feroit dire.
Lequel dist qu'il avoit fait ce que dit est par   la maniere qu'il l'avoit confessé, et non autrement, et   que plus ne autre chose il n'avoit meffait en sa vie.
Pour   quoy fu par ledit lieutenant demandé aus dessus nommez   leurs oppinions, et comment l'en avoit à proceder contre   ledit prisonnier.
Lesquelz dirent que, veue la confession,   et que le sergent dessus nommé rapporta et afferma que   icellui prisonnier fu prins ès boys prez dudit Drancy, où   il s'en estoit fuy, pour ce que plusieurs gens de la ville de   Drancy le poursuivoient, et que là environ on avoit faiz   plusieurs larrecins; afin de savoir la verité de ce que dit   est et de ses autres meffaiz, il devoit estre mis à question.
Lesquelx oppinions oïz, et veu ce que dessus est dit, fu   par ledit lieutenant dit et ordenné que ainsi seroit fait.
CE JOUR DE lundi, en accomplissant ledit jugement,   fu ledit prisonnier mis à question.
Et après ce qu'il fu   estandu en icelle, requist qu'il feust osté hors, et il diroit   la verité de tout ce qu'il avoit meffait.
Lequel, après ce   qu'il fu bouté hors d'icelle question, dist et confessa que,   deux ans avoit ou environ, il mal print et embla, à Grolay   soubz Montmorency, par jour, une coste simple et   un pliçon à famme, qu'il vendi depuis en la frepperie de   Paris, ne scet à qui, XXIIIJ s.
par.
.
Item, confessa que, demi-an avoit ou environ, par   jour, il embla à une bonne femme vefve, demourant à   Saurain, IIIJ escuelles d'estain, qu'il vendi, à Paris, IIIJ s.
.
Item, confessa que, un an a ou environ, il print et   embla à une nommée La Belociere, vefve, demourant à   Aunoy, un seurcot long de fin drap, fourré d'une penne   blanche, une cote simple de mesmes, une çainture ferré   d'argent, à laquelle pendoit une bourse de soye vuyde;   lesqueles choses il vendi depuis en la frepperie de Paris,   ne scet à qui, VJ frans d'or.
Item, confessa que, IIIJ ou V ans avoit ou environ, que   il servoit un tonnelier demourant à Reins, ledit tonnelier   lui envoya querir cinq frans en la ville de Ourge, à un   homme qui les lui devoit; lesquelx V frans il receupt   dudit homme, et atant s'en ala sans plus retourner ne les   bailler audit tonnelier, son maistre.
Item, confessa que, à la Saint-Martin derrenierement   passé, il print et embla, en la bourse du varlet Gilot Le   Belocier, d'Aunoy, qui dormoit en un lit en l'estable aus   chevaux, IIJ petis florins de Florence et un autre grant   estrange.
Item, confessa que, au Blanc-Mesnil, il print et embla,   en l'hostel de Jaquet Moiat et sa femme, par jour, une   cote simple à femme et une houppelande de gris; ouquel   hostel il n'y avoit homme ne femme.
Lesquelles robes   il vendi à Paris, ne scet à qui, XXVJ s.
.
Item, confessa que, demi-an avoit ou environ, il ouvry   à force l'uys de l'ostel d'une bonne femme demourant   à Cloye, ouquel hostel il entra, et, en une huche   qui estoit dedens, print et embla plusieurs pieces de linge,   ne se recorde quelles, qui bien valoient VJ frans; lequel   linge il a depuis vendu par parties et à plusieurs   personnes.
Et disoit, ycellui prisonnier, que plus ne   autre chose il n'avoit meffait que les larrecins dessus declarez,   lesquelx il avoit faiz lui seul, et sanz ce que sa   femme ne autre personne en sceust oncques aucune chose.
LE MARDI ensuïant, XXIIIJe jour dudit mois de may, en   jugement sur les quarreaux, par davant maistre Jehan   Truquam, lieutenant de mons.
le prevost, en la presence   de maistre Jehan Acart, maistre Girart de La Haye, Nicolas   Chaon et Geffroy Le Goybe, examinateurs, fu leu   et recité le procès cy-dessus escript, present ledit prisonnier,   qui sa confession afferma estre vraye, et en ycelle   persevera.
Et, ce fait, fu par ledit lieutenant demandé   aus dessus nommez leurs oppinions; lesquelz dirent que,   veu ledit procès, les continuacion et perseveracion faites   par ledit prisonnier, son estat, ce qu'il delessoit à faire   son labour pour telz larrecins, ycellui prisonnier estoit   un mauvaiz larron; et furent d'oppinion que, comme tel,   il feust pendus.
APRèS LESQUELX oppinions ainsi donnez contre ycellui   prisonnier, ledit mons.
le prevost vint en jugement sur   les quarreaux oudit Chastellet, et de rechief fu leu ledit   procès, present ledit prisonnier, qui oncore à sa confession   persevera.
Et, ce fait, fu dit par ledit mons.
le prevost,   et veu tout ledit procès, avecques lesdiz oppinions,   que ycellui prisonnier devoit estre pendu sanz aucune   espargne; et ad ce le condempna.
LE MERCREDI XXVe jour de may, fu ce jugement   exécuté.
Et n'avoit aucuns biens en la terre du roy.
AL.
CACHEMARéE.
JAQUET DE LYEMBOIS.
L'AN DE GRACE MIL TROIS CENS quatrevins et dix, le   mardi IIJe jour de may, par davant maistre Jehan Truquam,   lieutenant de mons.
le prevost, presens maistres   Ernoul de Villers et Nicolas Bertin, examinateurs du roy   nostre sire ou Chastellet, fu attaint et fait venir en jugement   sur les carreaux Jaquet de Lyembois, prisonnier   detenu oudit Chastellet, pour la desroberie par lui faite   à Coisme de Grimaude, escuïer, son maistre, auquel   il a emblé quatre escus de XVIIJ s.
par.
piece, un mantel   double, un houseaux, deux plaz, deux escuelles d'estain   et plusieurs autres choses; et aussi pour ce qu'il a esté   trouvé saisy de deux autres plaz d'estain mussez en son   sain.
Lequel prisonnier, sur ce interrogué, cogneut et   confessa par son serement estre né de la ville de Douay,   en laquelle, puis XX ans ençà, il ne demoura aucunement,   mais a tousjours depuis servi chevaliers et escuïers, suy   les guerres, et, en après, servi comme valet de chevaux   mons.
l'evesque de Paris jusques environ le Noël   derrenierement passé, qu'il ala servir ledit Coesme, son   maistre; que, environ le mi-quaresme derrenierement   passé, sondit maistre estant logié en la rue Pierre-au-Lart,   en l'ostel de messire Guillaume Cassinel, chevalier,   trouva d'aventure ouvert un grant coffre estant en ladite   chambre, et ouquel coffre avoit un autre petit coffret   fermé, ouquel petit coffret il qui parle avoit plusieurs   fois veu que sondit maistre y avoit mis et mettoit son   argent; et lors lui qui parle, par l'art et temptacion de   l'ennemy, d'unes tenailles à esrachier cloux de piez de   chevaux, qu'il trouva d'aventure, esracha les cloux à   quoy la ferreure dudit petit coffret estoit atachiée, et   lors il qui parle print oudit petit coffret, à heure de matin,   deux escus d'or de XVIIJ s.
piece.
Cogneut aussi que le lendemain, environ matin, ensuïant   ce que dit est, il ala ou lieu où ledit coffre estoit,   et en icellui print un autre escu de XVIIJ s.
piece; lesquelz   IIJ escus il appliqua à son prouffit.
Et, oultre ce,   cogneut que, au partir qu'il fist de l'ostel de sondit   maistre, il print une paire de houseaux qui pendoient à   la perche de la chambre à sondit maistre, lesquelz il   vendi, en la ville de Paris, IIJ s.; et un mantel viel, doublé   de deux draps, lequel il porta en la ville d'Amiens,   et ycellui vendu en ladite ville la somme de VIIJ s.
par.
.
Et quant aux deux plaz et escueles d'estain, et autres   choses que l'en dist par lui avoir esté prinses en l'ostel de   sondit maistre, dist par son serement qu'il n'en est riens.
Cogneut avec ce, que les deux plas d'estain desquelz   il fu trouvé saisy, ainsi comme il venoit, dymenche derrenierement   passé, de la ville de Laigny droit à Chiele, et   en passant par les prez qui sont sur la riviere de Marne,   il trouva iceulx plas sur ladite riviere, et les apporta et   avoit sur lui quand il fu prins et admené prisonnier oudit   Chastellet.
Et ne sera jà sceu ou prouvé contre lui que   aucun autre fait ou crime il ait commis, en quelque maniere   que ce soit, que ceulx dessus dis, par lui cogneuz,   requerant que de ce ledit lieutenant voulsist de lui avoir   pitié et lui extendre sa grace.
ITEM, le jeudi, XIXe jour dudit mois de may, l'an   dessus dit, par devant mons.
le prevost, lui estant en   jugement sur les carreaux, presens maistres Dreux d'Ars,   lieutenant; Jehan de Tuillieres, Girart de La Haye, Ernoul   de Villers, Nicolas Bertin, Robert de Pacy, Nicolas   Chaon et Gieffroy Le Goebe, examinateurs; fu de rechief   fait venir le dessus dit Jaquet de Lyembois, prisonnier,   lequel ès confessions par lui faites, cy-devant escriptes,   continua et persevera en icelles, sanz aucune force ou   contrainte, disant et affermant par serement icelles confessions   estre vrayes, et que oncques ne meffist autre chose   que dit est cy-dessus.
Et, ce fait, fu fait traire arriere sur   lesdis quarreaux, et par ledit mons.
le prevost demandé   ausdiz presens conseillers leur advis et oppinions comment   l'en avoit à proceder contre icellui prisonnier.
Tous   lesquelz, veu l'estat et personne d'icellui prisonnier, qui   a continué et frequenté rouste de gens d'armes, lesdiz   larrecins, et reiteracions d'iceulx, par lui fais et cogneuz,   et la traïson par lui commise contre sondit maistre, en   rompant sondit coffre, delibererent et furent d'oppinion   que, pour savoir par sa bouche la verité des autres crimes   et deliz faiz et commiz par ledit prisonnier, il feust mis à   question.
Et ad ce fu condempné par ledit mons.
le   prevost.
LEQUEL prisonnier fu de rechief fait venir en jugement   par devant ledit mons.
le prevost, et lui fu commandé   que des crimes par lui commis il deist verité, ou l'en le   lui feroit dire, et seroit mis à question; lequel, pour ce   que autre chose ne voult cognoistre que dit est, en ensuïant   ledit jugement, fu mis à question sur le petit et le   grant tresteau; et requist instanment que l'en le voulsist   mettre hors d'icelle, et il diroit verité des crimes par lui   commis, dont il en avoit fait plusieurs.
Si fu mis hors   d'icelle question, mené choffer en la cuisine en la maniere   acoustumée.
HORS DE laquelle question, sans aucunne force ou contrainte,   icellui prisonnier cogneut et confessa que les   deux plaz d'estain desquelz il fu trouvé saisy en soy en   venant d'icelle ville de Laigny à Chielle Sainte-Baudour,   en passant parmi la ville de Milly sur Marne, et ou dimenche   dessus dit, il entra pour boire en l'ostel d'un   mareschal qui vendoit vin en ycelle ville, et, en buvant   une chopine de vin qu'il avoit fait traire, print yceulx   plas, qui estoient sur une tablete de plastre assez près du   lieu où il avoit beu; lesquelz plas il apporta avec soy, sans   le sceu des gens dudit mareschal.
Cogneut avec ce, que puis l'entrée de quaresme derrenierement   passé, qu'il estoit allez en la ville de Cosne   sur Loire, pour trouver maistre à servir, s'il eust peu,   en soy en venant d'icelle ville de Cosne à Aucerre, se   herberga de nuit en un village dont il n'est record du   nom.
Au partir duquel hostel, il print un drap linge qui   avoit esté mis ou lit où il avoit geu, et lequel drap il   apporta vendre en icelle ville d'Aucerre, lequel il vendi   illec la somme de IIIJ s.
.
Item, cogneut avoir prins, en ycelle ville d'Aucerre,   deux escuelles d'estain en l'ostel où il estoit logié, lesquelz   il vendi, en la ville de Joigny, la somme de XX d.
t.
.
Item, en passant par la ville de Saint-Aubin, avoir   samblablement prins deux escuelles et une saliere d'estain,   qu'il vendi, en ycelle ville de Sens, XX d.
par.
.
Item, cogneut avoir prins, en l'ostel où il estoit logié   en la ville de Senz, deux escuelles d'estain et un chandelier   de cuivre, lesquelz il vendi en un village qui est   entre la ville de Senz et Paris, duquel il ne scet le nom,   la somme de IJ s.
par.
.
Item, cogneut que, en passant par la ville de Moustereau-fault-Yonne,   en un hostel où il buvoit, avoir prins   quatre escuelles d'estain, lesquelles il apporta en la ville   de Paris, et illec les vendi, n'est record à qui, la somme   de VIIJ blans.
LE JEUDI XXVJe jour dudit mois de may mil CCCIIIJxx et   dix, par devant mons.
le prevost, lui estant en jugement   sur les carreaux, presens maistres Jehan Truquam, Guillaume   Drouart, lieuxtenans; Jaques du Bois, advocas;   Dreux d'Ars, auditeur; Andrieu Le Preux, procureur   du roy; Milles de Rouvroy, Nicolas Bertin, Robert de   Tuillieres et Robert de Pacy, examinateurs; le dessus dit   prisonnier, Jaquet de Lyembois, fu attaint et fait venir,   lequel, de sa volenté, sans aucune force ou contrainte,   continua, persevera et confessa les crimes et larrecins   cy-dessus escrips par lui avoir esté faiz et commiz par la   fourme et maniere que sont escrips, fu fait traire arriere   sur lesdiz quarreaux, et par ledit mons.
le prevost demandé   ausdiz conseillers leurs advis et oppinions qu'il   estoit bon à faire dudit prisonnier.
Tous lesquelz, veu le   procès et confessions dudit prisonnier, attendu les perseveracions,   et reiteracions, et traïson de larrecins dessus   diz, par lui faiz et commiz par plusieurs, et diverses fois   et journées, tant à sondit maistre comme à autre, delibererent   et furent d'oppinion qu'il feust penduz comme   larron.
Ouyes lesqueles oppinions et veu ledit procès,   ledit mons.
le prevost le comdempna ad ce.
LE SAMEDI XXVIIJe jour de may l'an dessus dit, le dessus   nommé Jaquet de Lyembois fu mené à son derrenier   tourment; lequel, estant prez de la justice, et en adjoustant   à sa confession cy-dessus escripte, dist et confessa par   devant moy, Aleaume Cachemarée, clerc de mons.
le   prevost, commis et envoyé par lui à fere mettre à execution   le jugement cy-dessus contre lui donné, en la presence   de Jehan Le Forestier, Roger Le Gras, Jehannin   Pennevaire, Guillemin du Val, Jehan Gilles, Guillaume   d'Avesne, sergens à cheval; Jehan Pucet, Casin de Saint-Liger,   Simon d'Orenge, Guillemin Rougin, Denisot de   Chaumont, Robin Le Charlier, Hennequin de Cresecques   et Jehan Rely, sergens à verge du roy nostre sire ou   Chastellet de Paris; que au temps que mons.
l'evesque   de Paris et mess.
Ernault de Corbie estoient à Pavie en   Lombardie, ledit mons.
l'evesque avoit une levriere   qui estoit en chaleur, et à un soir, à un jour donc il n'est   record, que touz les varlez estoient alez en esbatement à   la court du seigneur dudit lieu, se print à jouer à ycelle   levriere, qui estoit demourant en l'ostel où estoit logiez   mons.
l'evesque, la coucha à terre, et ot compaignie   charnelle à ycelle levriere une fois seulement.
Item, confessa que, eulx estans logez en la ville d'Avignon,   il ot par X ou XIJ fois, ou plus, compaignie charnelle   à une juifve.
Item, confessa que, à Paris, en l'ostel des Tournelles,   appartenant audit mons.
l'evesque, il print et embla un   frans d'or qui estoit ou coffre mess.
Jehan de Bar, chappellain   dudit evesque; auquel coffre pendoit la clef   d'icellui.
Item, confessa que, un an avoit ou environ, il mal   print et embla, ès estables dudit evesque, trois paires   d'esperons neufs qui estoient penduz en ycelle estable,   et yceulx vendi aus esperonniers de Paris, ne scet à qui,   VIIJ s.
par.; et dit que lors on les demanderoit fort.
Et plus   ne autre chose ne confessa.
CE JOUR de samedi, le dessus nommé Jaquet de Lyembois   fu ars prez de la justice, pour la cause cy-dessus   escripte.
Et n'avoit nus biens.
AL.
CACHEMARéE.
JEHAN PETIT.
L'AN DE GRACE MIL TROIS CENS quatrevins et dix, le   lundi XIXe jour de may, par devant mons.
le prevost,   presens maistres Dreux d'Ars, lieutenant; Jehan de Tuillieres,   Girart de La Haye, Miles de Rouvroy, Nicolas   Bertin, Ernoul de Villers, Nicolas Chaon et Gieffroy Le   Goebe, examinateurs du roy nostre sire ou Chastellet de   Paris; fu fait venir et attaint en jugement sur les carreaux   Jehan Petit, prisonnier, detenu oudit Chastellet, pour ce   que, en jugement par devant le siege ou auditoire de   maistre Pierre Piquot, auditeur oudit Chastellet, il, ou   jour d'yer, coppa un mordant d'argent pendant à la tasse   de Regnault Jourdin, demourant à la Coquille, ou carrefour   de la porte de Paris.
Lequel prisonnier, interrogué   sur ce que dit est, et de sa vie et gouvernement, cogneut   et confessa par serement qu'il est nez de la ville de Thies-Hebert,   près du Boucachart en Normendie, assez prez   de Montfort, et que, puis XV jours ençà, en entencion   de servir, est venus en la ville de Paris.
Dist aussi que, puis un an a ou environ, il a continuelment   chevauché en la compaignie de plusieurs escuïers   dudit païs, qui sont alez esbatre parmi le royaume de   France, et que ou jour d'yer, pour ce que l'argent qu'il   avoit apporté de ladite ville de Thies-Hebert li estoit   failli, il, tenté de l'art de l'ennemy, estoit venus oudit   Chastellet, en la place où les nottaires sont, et illec, en   un auditoire où l'en plaidoit, avoit, à l'ayde d'un petit   coustel qu'il portoit, et lequel lui a aujourd'uy esté moustré,   coppé le mordant d'argent pendant à la tasse d'un   homme qui estoit au devant dudit auditoire, et duquel   mordant il fu trouvé sasy.
Et dist que oncques mais ne fist   aucun autre larrecin que celui que dit est.
VEUE LAQUELLE confession faitte par ledit prisonnier,   ledit mons.
le prevost demande ausdiz presens conseillers   leur advis et oppinions comme l'en avoit à proceder   contre lui.
Tous lesquelz, veu ledit mordant, le lieu et   place là où il fist et commist le delit dessus dit, estat et   personne d'icellui, et que toute presumpcion estre contre   lui que se mieulx eust trouvé, que plus volentiers l'eust   prins et coppé; consideré aussi qu'il est homme vilotier   et vacabont, et qui, par sa confession, est filz d'un laboureur   de bras, et homme cousturier, qui de sondit   mestier n'a ouvré puis qu'il vint en ladite ville de Paris;   delibererent et furent d'oppinion que pour savoir plus à   plain par sa bouche la verité de sa vie et gouvernement,   que l'en ne le povoit espargnier qu'il ne fust mis à question;   et ainsi fu dit et prononcé par ledit mons.
le   prevost.
APRèS lesqueles choses ainsi faites, ledit mons.
le prevost   fist de rechief venir ledit Jehannin Petit, et lui dist   qu'il deist verité des autres crimes et delis par lui commis,   ou autrement l'en li feroit dire.
Lequel, pour ce   que autre chosse ne voult cognoistre que dit est, en enterinant   ledit jugement, fu despouillié, mis et lié à ladite   question sur le petit tresteau, et ainsi comme l'en lui vouloit   donner de l'eaue, requist instanment que hors d'icelle   question l'en le voulsist mettre, et il diroit verité des   autres crimes et larrecins par lui commiz.
Si fu mis hors   d'icelle question, mené choffer en la cuisine en la maniere   acoustumée, et en après ramené en jugement sur   les quarreaux.
HORS DE laquelle question, et sans aucune force ou   contrainte, ledit prisonnier cogneut et afferma par serement   que puis Noël derrerement passé, autrement du   jour n'est record, lui estant oudit Chastellet, en la grant   sale où l'en plaide et au dehors du grant parc, coppa un   mordant de sainture d'argent blanc à un homme qu'il ne   cognoist.
Item, puis XV jours ençà, et hors dudit grant parc,   coppa un autre mordant d'argent, lesquelz deux mordans   il qui parle a vendu, par deux fois chascun mordant,   IIJ s., un mercier nommé Hennequin, qui porte une   tablete de mercerie à son coul parmi la ville de Paris,   lequel a sa demeure vers la porte Baudet, ne scet en   quel lieu.
Item, que, trois mois a ou environ, ou temps que la   royne gisoit d'enfant au Louvre, ainsi comme l'en   dreçoit à mengier au dreçoir de la sale dudit hostel, coppa   un autre mordant d'argent à un escuïer qui estoit illec,   et icellui vendi, la somme de IIJ s., à un mercier du païs   de Piquardie, portant tablete à son coul parmi la ville de   Paris, duquel il ne scet le nom, ne quel part il demeure.
Item, durant les joustes qui ont esté faites à ceste feste   de may, en la Cousture de Sainte-Katherine, et par deux   jours l'un après l'autre, il a coppé, en chascun d'iceulx   jours, un mordant d'argent, l'un desquelz il a vendu audit   Hennequin la somme de IIIJ s.
par., et l'autre mordant   il a mis en gaiges de VIJ blans, et baillié à un nommé   Jehannin, clerc du chauderon, au devant l'eglese   Saint-Merry.
Item, cogneut que lundi derrerement passé, lui estant   hors du grant parc dudit Chastellet, il coppa un autre   mordant d'argent, lequel il vendi au dessus dit Hennequin,   et oudit jour meismes, la somme de IIJ s.
VJ d.
.
Et   autre chose ne voult confesser.
LE JEUDI XXVJe jour dudit mois de may, l'an dessus dit,   par devant mons.
le prevost, lui estant en jugement sur   les carreaux, presens maistres Jehan Truquam, lieutenant;   Dreux d'Ars, auditeur; Andrieu Le Preux, procureur   du roy; Miles de Rouvroy, Nicolas Bertin, Robert   de Tullieres et Robert de Pacy, etc.; fu veue, leue et   recitée, en la presence du dessus dit Jehannin Petit, prisonnier,   les confessions par lui faites, cy-dessus escriptes,   et tout le procès; esqueles confessions il, sanz aucune   force ou contrainte, continua et persevera, disant que   oncques plus de mal n'avoit fait que ceulx dessus diz par   lui confessez.
Et, pour ce, fu fait traire erriere à part   sur les quarreaux; et, ce fait, fu par ledit mons.
le prevost   demandé ausdis presens conseillers leurs advis et   oppinions comme l'en avoit à proceder contre ledit Jehannin   Petit, et s'il estoit prenable de justice, ou nom.
Tous   lesquelx delibererent et furent d'oppinion que, pour savoir   plus à plain la verité par sa bouche des autres crimes   et deliz par lui commis, autres que ceulx dessus diz, qu'il   feust pugniz comme larron, c'est assavoir pendu, et qu'il   estoit homme capable de punicion, et agiez pour recevoir   tele pugnicion; et se autre chouse ne confessoit que   dit est dessus, que l'en lui coppast une des oreilles, et   feust bany à tousjours de la ville et habitacion de Paris,   et de dix lieues à l'environ, sur peine de la hart.
LE SAMEDI ensuïant, XXVIIJe jour dudit mois, l'an dessus   dit, par devant mons.
le prevost, lui estant en jugement   sur les carreaux, presens maistres Jehan Truquam,   lieutenant; Dreux d'Ars, auditeur; Andrieu Le Preux,   procureur du roy; Beraut Brisson,esleu sur le fait des   aydes; Girart de La Haye, Jehan de Bar, Nicolas Bertin,   Robert de Pacy, Robert de Tuillieres, Nicolas Chaon,   Hutin de Ruit et Gieffroy Le Goybe, examinateur, fu   fait venir et attaint des prisons où il estoit le dessus dit   Jehannin Petit, prisonnier, lequel continua et persevera   ès choses cy-dessus escriptes, par lui faites.
Et pour ce   que autre chose ne voult confesser, afin d'entretenir et  acomplir le jugement dessus dit, fu fait despouillier, lié   et atachié à ladite question; et ainsi comme l'en vouloit   jetter de l'eaue sur lui, requist instanment que l'en le   meist hors d'illec, et il diroit verité.
Si fu mis hors   d'icelle, et de rechief admené par devant ledit mons.
le  prevost; et, oultre les confessions cy-dessus escriptes,   cogneut et confessa par serement que, ou voyage fait par   le roy en Alemaingne, il coppa une bourse à un compaignon   qui dormoit en un logis assez près dudit lieu où il   estoit logiez, en laquelle bourse avoit XV s.
ou environ.
Item, un an a, en la ville de Candelet, en un hostel   où il estoit couché avec un homme, coppa la bourse qui   pendoit à la poitrine de son juppon, en laquelle avoit   XV s.
.
Item, oudit voyage d'Alemaigne, avoir prins un chapperon   rouge à usage d'omme, lequel il vendi XX d.
par.;   et icellui print sanz le sceu de celui à qui il estoit.
Item, an et demi a, à une haye qui estoit assez près de   la ville de Montfort, avoir prins une robe linge qu'il a   usée.
Item, avoir prins, oudit voyage d'Alemaigne, une houppellande   rouge, par lui vendue la somme de XV s.
par.
.
Item, en Haynaut, oudit voyage, en une huche que   il et un compaignon rompirent à une hache, prindrent   en icelle V frans; et est en un village près de la ville de   Mons; et avoit deux frans en or, et le residu en autre   monnoye blanche.
Item, un an a ou environ, il osta par force, à l'un des   filz Jehan Le Grant, tavernier, demourant prez de Quihebert,   vers Montfort, un franc d'or que ledit filz, qui   estoit aagé de XIJ ans environ, tenoit en sa main.
Item, deux ans a ou environ, en un village près de   Montfort, où il et un homme estoient couchiez ensamble,   print et embla un franc en la bourse dudit homme.
Item, à un autre compaignon où il dormoit V s.
tournois.
Item, au derrer voyage d'Alemaigne, il print et embla,   en la bourse de l'un des varlez de son maistre avecques   lequel il estoit couchié, V s.
.
Item, au varlet Jehan de Marchy, escuïer, compaignon   de son maistre, en sa tasse, quant il dormoit, V frans.
VEUES LESQUELES confessions faites par icellui prisonnier,   ledit mons.
le prevost demanda ausdis presens conseillers   qu'il estoit bon à faire d'icellui prisonnier, et   comment l'en procederoit contre lui.
Tous lesquelz, ensamble   maistre Michel Marchant, Denis de Bausmes,   Jaques du Bois, Oudart de Montchauvet, advocas, et   Miles de Rouvroy, examinateurs, auquel le procès fu   leu mot après autre, furent tous d'oppinion, consideré   que ledit prisonnier confessoit estre agiez d'une sienne   suer qu'il a ou pays de sa nativité, et laquele a jà eu   enfans en mariage, et qui est de l'aage de XVIJ ans et   plus, qu'il estoit prenables de recevoir pugnicion de   justice; et attendues les multiplicacions, reiteracions de   crimes par lui faiz et commiz, tant oudit Chastellet comme   ailleurs, par plusieurs fois; veu aussi l'estat de sa personne   et figure d'icellui, que comme larron il feust executé,   c'est assavoir pendu, sauf et excepté les dessus dis maistres   Beraut, La Haye, Robert de Tuillieres et Goebe,   qui furent d'oppinion qu'il feust mené au cul d'une charrete,   tout batant, jusques à la justice, et, illec, bany de   la ville, viconté et prevosté de Paris à tousjours, sur   peine de la hart, et, illec, lui coppé l'oreille destre.
Veues lesquelles confessions faites par ledit prisonnier,   et ouyes icelles oppinions, ledit mons.
le prevost dist   que, quant de present, l'en surseroit d'acomplir et enteriner   aucun desdis jugemens; que, sur ce, chascun pensast   et advisast la plus seure et meure oppinion, et il   meismes en parleroit à aucuns conseillers et aussi y pensseroit.
Et, ce fait, lui retourné oudit Chastellet, feroit   ou surplus et acompliroit raison et justice dudit prisonnier.
Lequel prisonnier, après ces chouses, fu fait mettre   en la prison dont il estoit attaint et partis.
MERCREDI ensuïant, premier jour de juing, oudit an   mil CCCIIIJxx et dix, par devant mons.
le prevost, presens   maistres Guillaume Porel, conseiller du roy nostre sire   en son parlement; Jehan Truquam, lieutenant dudit mons.
le prevost; Dreux d'Ars, auditeur; Andrieu Le Preux,   procureur du roy; Girart de La Haye, Miles de Rouvroy,   Ernoul de Villers, Nicolas Bertin et Gieffroy Le   Goebe, examinateurs oudit Chastellet, fu fait venir en   jugement sur les carreaux dudit Chastellet le dessus dit   prisonnier Jehannin Petit, lequel ès confessions cy-dessus   escriptes, à lui releus mot après autre, et sans aucune   force ou contrainte, continua, persevera et afferma pour   verité, et par serement, icelles par lui avoir esté faites,   commises et perpetrées par la forme et maniere que cy-dessus   sont escriptes.
Et, pour ce, fu fait traire arriere à   part sur lesdis carreaux.
CES CHOSES ainsi faites par ledit mons.
le prevost, fu   demandé ausdis presens conseillers leurs advis et oppinions   qu'il estoit à faire dudit prisonnier, et que sur ce   il avoit parlé à plusieurs sages hommes, notables et conseillers,   qui sur ce lui avoient dit leurs advis et oppinions,   et aussi avoit pensé et advisé en ceste maniere, et   consideré plusieurs chosses.
Tous lesquelz semblablement   respondirent qu'ilz avoient eu de ce deliberacion avec plusieurs   sages, oïz leurs avis, et veues les confessions faites   par ledit prisonnier, et reiteracions de crimes par lui fais   et commis, et perpetrez par plusieurs fois, veu l'aage et   personne d'icellui prisonnier, delibererent et furent d'oppinion   qu'il estoit personne agiée de prendre et recevoir   pugnicion de justice, et que l'en ne le povoit espargnier   qu'il ne feust executez comme un très fort larron.
Ouyes   lesqueles opinions, et veu le procès dessus dit, icellui   prisonnier, pour ce present en jugement par devant ledit   mons.
le prevost, fu condempné à estre pendu comme   larron, et icellui jugement prononcié en sa presence.
CEDIT jour de mercredi, premier de juing IIIJxx et dix,   le jugement cy-dessus, prononcié contre ledit Jehannin   Petit, prisonnier, fu executé.
Et n'avoit aucuns biens.
AL.
CACHEMARéE.
PERRIN LE GAY.
L'AN DE GRACE MIL trois cens quatrevins et dix, le   mardi XXXJe jour de may, en jugement sur les carreaux   ou Chastellet de Paris, par devant maistre Jehan   Truquan, lieutenant de mons.
le prevost de Paris, en la   presence de honorables hommes et sages maistres Dreue   d'Ars, auditeur; Miles de Rouvroy, Girart de La Haye   et Gieffroy Le Goybe, examinateurs oudit Chastellet, fu   attaint et admené Perrin Le Gay, ouvrier de bras, prisonnier   oudit Chastellet, à la requeste de Loys Bernier,   maçon, demourant à Pentin, pour ce qu'il disoit qu'il lui   avoit emblé les ostils de carriere qui s'ensuient, c'est assavoir:   un barreau, un mail, trois coings, un pic, tous de   fer, qui bien valoit V fr.
ou environ.
Lequel prisonnier,   sur ce examiné et interrogué par serement, et aussi sur   son estat et gouvernement, dist et confessa plenement   que il avoit esté et fu né en la ville d'Ay, près de Chasteau-Thierry,   en laquelle ville d'Ay et environ il a bien   ouvré ès vignes VIIJ ans ou environ, et que, trois ans a   ou environ, il s'estoit parti dudit pays pour venir gaigner   et ouvrer à Paris ou environ, où il eust peu trover à   gaigner.
Durant esquelz trois ans il a tousjours esté et demouré   tant à la Chappelle Saint-Denis, en l'ostel Pierre de   Dormans, comme à Pentin, en l'ostel du dessus nommé   Loys Bernier, et ailleurs environ Paris.
Et que pour ce   que ycelluy Loys ne le vouloit païer de ce qu'il lui povoit   devoir, il, mercredi derrier passé, environ vespres chantées,   se transporta en la carriere du dessus nommé Loys,   assise prez de ladite ville de Pentin, en laquelle il avoit   ouvré certain temps pour ledit Loys, son maistre, et en   icelle cariere, par temptacion de l'ennemi, et comme tout   yvre qu'il se disoit estre, print et emporta à une fois les   ostils dessus dis, et iceulx engaiga, pour XVIIJ s.
par., en   l'ostel d'un appellé Le Moyne, demourant à Fontenoy,   lez le boys de Vinciennes, et que iceulx il avoient   entencion de rendre et restituer audit Loys sitoust qu'il   eust peu avoir gaigné aussi argent.
En l'ostel duquel Loys   il ne fu depuis ledit fait, ne le vit oncques puis, que lundi   derrenierement passé il le trouva en la carriere dudit   Moyne, assise prez d'icelle ville de Fontenoy, et le fist   prendre et amener prisonner oudit Chastellet.
Et disoit   par son serement que plus ne autre chose il n'avoit meffait   oultre ce que dessus est dit.
APRèS LAQUELLE confession ainsi faite par ledit prisonnier,   vindrent et furent presens en jugement sur les carreaux,   oudit Chastellet, honorables hommes et sages   maistres Guillaume Porel, conseiller du roy nostre sire   en son parlement; Beraut Bresson, esleu à Paris sur le fait   des aydes; Dreue d'Ars, auditeur; Miles de Rouvroy,   Jehan de Bar, Girart de La Haye, Nicolas Chaon, Nicolas   Bertin, examinateurs oudit Chastellet; auquelx fu, par le   lieutenant dessus nommé, recité la confession dudit prisonnier,   et comment contre lui l'en avoit à proceder;   lesquelx dient et furent d'oppinion que, veue ladite confession,   l'estat d'icellui prisonnier, qui estoit homme vacabond,   et qui avoit commis traïson envers son maistre,   en tant comme il le desroba de ce que dit est, ycelluy   prisonnier feust mis doulcement à question, consideré la   valeur dudit larrecin, afin que par sa bouche on sceust de   ses autres fais la verité.
Lesquelx oppinions oïz, fut par   ledit lieutenant dit et ordonné que ainsi seroit fait.
CE JOUR de mardi, ledit prisonnier fu de rechief fait   venir et examiné, et ne confessa autre chose que dessus   est dite, pour quoy il fu mis à question.
En laquelle, et   depuis ce qu'il en fu osté et mis hors, il dist et confessa   par davant ledit lieutenant, en la presence des dessus   nomez, oultre ce que dessus est dit, que verité estoit   que, un an avoit ou environ, il mal print et embla de   Thomas de Cuy, escuïer, demourant à Cuy, prez de   Chasteau-Thierry, un jaques qui bien valoit LX s., lequel   il vendi depuis XXX s.
en la ville d'Espernay, ne scet à qui.
Item, confessa que, en yvrer derrenier passé, en une   ville à IIIJ lieues par deça Chasteau-Thiery, il print et   embla unes chausses à un sien compaignon qui batoit   avecques lui en une granche de ladite ville, lesqueles il   vendi depuis IJ s.
par., ne scet à qui ne en quel lieu.
Item, confessa que, oudit yver, en ouvrant ou boys   d'Espernay, il print et embla une coignée à un sien compaignon   qui estoit avecques lui oudit boys, laquelle coigniié   il vendi depuis IIJ s.
et demi, à un fevre demourant   à Damery.
Et aussi embla à un autre compaignon une   serpe, qu'il vendi audit fevre IIJ s.
par.
.
Item, confessa que, oudit yver, lui estant à Conchy   l'Abaye, il trouva un chapperon à homme sur une table,   lequel il print, embla, et le vendi depuis XIJ d.
.
Item, confessa que, en la ville de Gandelus, où il demouroit,   en l'ostel d'un boulengier, il print et embla une   espée, laquelle il vendi, à Lysy, IIJ s.
par., ne scet à qui.
Item, confessa que, oudit yver derrenierement passé,   lui, un appellé Thomas Endouein, d'icelle ville d'Ay;   Robinet Hutin, cherpentier, de Damery; Oudart le Maçon,   d'Espernay; Coletton Le Fournier, boulengier à   Bixeu sur Marne, et deux autres compaignons de ladite   ville donc il ne scet les noms, burent en une taverne où   ilz assemblerent d'aventure, et que, en buvant, parolle   se meurent entre aucuns de la compaignie, tant que ledit   Thomas le frappa, en lieu d'un autre, d'un gros baton   sur le braz, pour laquelle cause il frappa icellui Thomas   d'um coustel sur la teste, dont il ala, deux ou troys jours   après, de vie à trespassement; duquel cas les dessus nommez   ont eu remission, qu'il a depuis veue, si comme il dit.
Item, confessa que, deux ans et demi avoit environ,   que il servoit un appellé Thomas Le Musnier, demourant   en la ville de Nevers, lequel il ne servy que VJ sepmaines   ou environ, en l'ostel duquel il print et embla un tabar   de camelin, lequel il a bien vestu IIJ mois, et depuis   le vendi IIIJ s.
par., ne scet à qui ne en quel lieu.
Item, que en venant de ladite ville de Nevers à Beaune,   il embla un jipon en une ville près de ladite ville de   Beaune, lequel il vendi IIJ s.
par.
.
Item, oudit retour, il se alia à un escuïer demourant à   Recé, prez de Chaalons, pour le servir comme vigneron,   avecques lequel il ne demoura que deux mois, que il le   bati, et, pour ce, s'en parti; et pour ce qu'il ne le vouloit   païer, lui embla deux paires de chausses, l'une paire   grise et l'autre perce, lesquelles chausses il vendi depuis   VIIJ s.
par.
.
Item, confessa que, en venant d'icelle ville de Nevers,   il, et plusieurs autres compaignons qu'il ne cognoisoit ne   ne cognoist, se arresterent à Sarré, prez de Chaalons,   burent illec en une taverne, et pour ce que l'un desdiz   compaignons voult emporter un gobelet de voirre, l'un   d'iceulx le frappa d'un coustel par le corps, donc il mourit;   pour lequel fait, deux d'iceulx compaignons furent   prins et emprisonnez, et lui et les autres s'enfuirent.
Item, dist et confessa depuis que lui-mesmes le fery   d'une pinte sur la teste et aussi d'un coustel par la poitrine.
Item, confessa que, deux ans a ou environ, en venant   d'icelle ville d'Ay à Moustereul où fault Yonne, lui et   autres qu'il ne cognoist burent ensamble en une taverne   d'icelle ville de Moustereul, et, après plusieurs paroles   rioteuses entre eulx, frappa l'un d'iceulx compaignons, à   l'ayde des autres d'un coustel qu'il avoit, duquel cop il   ala de vie à trespassement.
LE MERCREDI ensuïant, premier de juing, par devant   mons.
le prevost, en la presence de maistre Guillaume   Porel, conseiller du roy nostre sire en son parlement;   maistre Jehan Truquam, lieutenant dudit mons.
le prevost,   et Dreue d'Ars, auditeur; Andrieu Le Preuz, procureur   du roy; Girart de La Haye, Milles de Rouvroy,   Ernoul de Villers, Nicolas Bertin et Gieffroy Le Goybe,   examinateurs oudit Chastellet; fu attaint et admené en   jugement sur les quarreaux, oudit Chastellet, Perrin Le   Gay, prisonnier dessus nommé, auquel fu leue sa confession   cy-dessus escripte, laquelle il afferma estre vraye, et   en ycelle persevera.
Et, ce fait, fut par ledit mons.
le   prevost demandé aus dessus nommés leurs oppinions.
Tous lesquelz dirent et furent d'oppinion que, veu ce   procès, ledit prisonnier est un mauvaiz murdrier et larron,   et, comme tel, il feust trainé et pendu.
Lesquelx   oppinions oïz, il fu ad ce condempné par ledit mons.
le   prevost, et icellui jugement prononcié en sa presence l'an   et le jour dessus diz.
CE JOUR de mercredi fu ce jugement executé.
Et n'avoit aucuns biens.
AL.
CACHEMARéE.
GIRART DOFFINAL.
L'AN DE GRACE MIL TROIS cens quatrevins et neuf,   le lundi VIJe jour de mars, en jugement sur les carreaux,   ou Chastellet de Paris, par devant maistre Girart   de La Haye, examinateur oudit Chastellet, ad ce commis   par mons.
le prevost, en l'absence de son lieutenant, et en   la presence de maistre Jehan de La Folie, receveur de Paris;   Ernoul de Villers, Nicolas Chaon et Robert de Pacy,   examinateurs; fu attaint et admené Girart Doffinal, sellier,   né de Bartanne, si comme il disoit, prisonnier admené   oudit Chastellet, à la requeste de Estienne Michel, sergent   d'armes du roy nostre sire, pour ce qu'il disoit que   un sien frere l'avoit trouvé en sa chambre, en laquelle il   avoit arrachée la serrure d'un coffre qui y estoit, et avoit   fait un fardel qu'il en vouloit porter; et aussi pour souspeçon   qu'il n'eust emblé audit Michel un breviaire qui lui   fu emblé en sa chambre le jour precedent.
Lequel Girart   Doffinal, prisonnier, sur ce examiné et interrogué par serement,   dist et confessa qu'il estoit clert, et que, dix ans   avoit ou environ, messire Bertin Rassin, evesque de   Rodès, lui donna couronne en ladite ville, en l'eglise des   Freres Meneurs, et que ledit evesque lui fist dire le vers   de  Dominus pars , lui donna une buffe, et le conferma d'un   bandel environ le front, et du cresme aussi, et que, paravant   ce, il avoit leu en un livre là où il avoit esté examiné   par un preste, et estoient avecques lui plusieurs autres   compaignons, et que, en la ville d'Avignon, il avoit esté  à l'escolle, où il avoit aprins jusques à ses  pars ,  et que   de sadite couronne il avoit lettre dudit evescé, qui estoit en   l'ostel son pere, demourant en ladite ville de Barbatenne.
APRèS LAQUELLE response ainsi faite et donnée par   ledit Girart, prisonnier, pour ce qu'il ne savoit lire mot   de lettre, lui fu dit et donné temps et terme prefix, nonobstant   qu'il eust sur lui le signe de tonsure, de moustrer   et exiber le tiltre d'icelle tonsure dedens VJ sepmaines   lors prochain après ensuïant, sur peine d'estre decheu de   la plus moustrer d'ores en avant, et que, ledit temps passé,   et il ne apparoit audit mons.
le prevost du tiltre de tonsure   comme par lui alleguée, que l'en procederoit à l'encontre   de lui ainsi qu'il seroit à faire de raison.
Lequel   prisonnier respondi que icellui tiltre il envoyeroit querre,   et en enseigneroit deuement dedens icellui terme prefix.
Et fu fait mettre en la prison que l'en dist la Fousse,   afin que chascun peust parler à lui, et qu'il ne se peust   excuser de non avoir trouvé message ou à qui parler.
Et   ses choses furent signifiés à maistre Jehan Melot, prometeur   dudit office, affin d'y pourveoir comme au cas   appartendra par raison.
LE MARDI VIJe jour de juing mil CCCIIIJxx et diz, en   jugement sur les carreaux, par davant mons.
le prevost,   presens mess.
Baudes de Vaumiller, chevalier du guet;   maistres Jehan Truquam, lieutenant; Martin Double,   advocat; Andrieu Le Preux, procureur du roy; Dreux   d'Ars; auditeur; Denis de Bausmes, advocat; Girart de   La Haye, Ernoul de Villers, Robert de Pacy, Nicolas   Chaon, examinateurs; fu fait venir et attaint le dessus dit   Girart Doffinal, prisonnier, auquel fu demandé s'il avoit   aucunes lettres de sa tonsure dont il estoit vantez par la   maniere que dit est; lequel, et par son serement, dist et   afferma que non, jà soit ce qu'il y ait envoyé passez sont   VJ sepmaines et plus; et autre chouse plus avant ne voult   cognoistre, jà soit ce qu'il deist tousjours qu'il ne savoit   lire ou cognoistre lettre aucune.
CES CHOSES ainsi faites, fu demandé par ledit mons.
le   prevost ausdis presens conseillers leurs advis et oppinions   comme l'en avoit à proceder contre ledit prisonnier,   mesmement que par ledit mons.
le prevost fu rapporté   et relaté la question qui est de telz et samblables clers qui   ne scevent lire ou cognoistre lettre aucune, il avoit parlé   au grant conseil du roy nostre sire et à aucuns autres de nos   seigneurs de la court de parlement, lesquelz lui avoient   commandé et ordonné que tous telz gens qui se advoueroient   et porteroyent pour clers, auquelz temps et terme   avoit esté prefix d'enseigner de leurs tiltres de tonsure,   et qui ne saroient lire ou cognoistre lettre aucunne, et   lequel terme seroit expiré, que pour savoir la verité de   leurs bouches s'ilz estoient clers, et avoient couronne   à juste cause, ou non, ou qui les avoyent prins de leur   auttorité, ilz feussent mis à question, et que, selon ce qui   confesseroient, que l'en procedast contre eulx à leur absolucions   ou reddicions comme clercs, s'ilz estoyent clers,   et, si non, à leurs condampnacions comme à faire seroit   de raison.
Tous lesquelz, ouy le rapport dudit mons.
le   prevost, delibererent et furent d'oppinion que pour savoir   de sa vie et estat, de ladite tonsure, et des crimes et   larrecins par lui commis, la verité par sa bouche, il feust   mis à question.
Et ad ce condempna icellui mons.
le prevost   ledit prisonnier, et en sa presence.
EN ENTRETENANT lequel jugement, ledit prisonnier fu   de rechief fait venir en jugement sur les carreaux, en la   presence des dessus diz; lequel, pour ce que aucune chose   ne voult confesser, fu fait despoiller, mis à question sur le   petit tresteau, et ainsi comme l'en le voult mettre sur le   grant tresteau, requist à grant instance que l'en le meist   hors, et des crimes et larrecins par lui commis, dont il   en avoit fait plusieurs, il diroit verité, et avoit bien desservi   la mort.
Si fu mis hors d'icelle question, mené choffer   en la cuisine en la maniere acoustumée.
HORS DE laquelle question, et sans aucune force ou   contrainte, icellui prisonnier, juré aus sains Evangiles   de Dieu de dire verité, cogneut et confessa par serement   que, trois ans a ou environ, il estant en la ville d'Avignon,   en laquelle il estoit alez pour gaigner, c'est assavoir pour   embler, afin d'eschever la pugnicion de la juridicion temporelle,   se par aucune aventure il estoit prins ou apprehendé,   fist premierement lors faire sa tonsure, et   que oncques au devant de ce il n'avoit porté ne eu tonsure   d'evesque aucun, et que quelque chose qu'il eust   paravant dit d'icelle tonsure, la verité estoit et est tele.
Et aussi cogneut qu'il estoit nez de la ville de Rouergue   en Limosin.
Cogneut avec ce, que alors qu'il fist faire sadite tonsure,   il qui parle, en sa compaignie Nicolas Boutin, se   trensporterent en l'ostel du grant maistre de Rodes,   estant lors logiez en Avignon, et aussi comme à heure de   disner, et que ledit maistre de Rodes disnoit, se bouterent   en une des chambres dudit grant maistre, en laquelle   il prindrent toute la robe qui troverent en icelle chambre,   montant à la somme ou valeur de cinq cens frans, comme   manteaux fourrez, houspelandes de draps de soye escarlates,   et autres vestemens desquelz il n'est record.
Lesquelz   biens ainsi par eulx prins ilz mirent partie en gaignes   sur aucuns marchans lombars demourans en ladite ville   d'Avignon.
Et assez tost après ce, et ou jour mesmes,   fu, lui qui parle, prins par les sergens du mareschal du   pappe, mis emprison pour ledit cas et larrecin par lui   commis, et illec mis par V ou VJ fois à question; et en   après, pour la peine de prison, et que il ne vouloit aucune   chose confesser, fu mis hors de prison par le chamberier   du pappe.
Item, confessa que, environ Noël derrenierement passé,   en un hostel estant en la grant rue Saint-Denis, ne scet   quel, il print et embla un seurcot à femme fourré de   menuver, que il vendi depuis à Jehennete La Boyteuse,   freppiere, demourant ou Bourc l'Abbé, XLVIIJ s.
par.
.
Item, confessa que, environ quaresme prenant, sur   l'anuytement, en l'ostel d'un pelletier demourant en la   rue Saint-Honoré, prez de la Croix du Tirouer, il print   et embla une manche d'une fourreure de martres et une   cote hardie à femme fourrée de connins, lesquelles choses   il vendi depuis à Jehennete La Chapeliere, taverniere,   demourant en la rue du Coq, trois escus d'or.
Item, confessa que, environ ledit temps, il print et   embla ès halles de Paris, prez de la Tonnelerie, un tabart   double, environ VJ heures après midy; lequel il vendi   depuis à Engerran Jouen, boucher de mons.
de Bourbon,   un escu de XVIIJ s.
.
Item, confessa que, au lendit derrenierement passé, en   faisant la beneiçon, copa la sainture d'um marchant, à   laquelle pendoit une tasse, laquelle il print et embla, et   en ycelle trouva sept fr.
en or et environ IIIJxx blans, et   atout ledit argent s'en vint jouer aus dez à Paris.
Item, confessa que, environ la venue de la royne darrenierement   passée, il print et embla, environ midy, en   un hostel assis en la rue aus Lombars, une houppelande   fourrée de martres, qui estoit pendue à une perche, et   aussi une tasse d'argent; lesquelles choses il engaiga depuis,   c'est assavoir: ladite houppelande pour IIIJ frans, à   un juif demourant à Paris, lequel il ne cognoist, et la tasse   d'argent pour XXIIIJ s.
par., en l'ostel d'un bon homme   qui a une petite femme qui rotist petiz hastelez, au bout   de la rue de la Herpe, par devers le Petit-Pont.
Item, confessa que, IIIJ mois avoit ou environ, il print   et embla à Paris, ne scet en quelle rue ne en quel hostel,   deux robes à femme fourrées, l'une de conins, et l'autre   d'aigneaux, lesquelles povoient bien valoir X frans, et   ycelles vendi à un cordouennier demourant près de la   rue de la Herpe, ne scet combien.
Item, confessa que, environ Noël derrenierement passé,   il print et embla, par jour, en un hostel assis en la rue   Saint-Denis, qu'il ouvry de son coustel, une houppelande   de violet à usage de homme, qui bien valoit X frans,   et laquelle il donna pour IIIJ frans à un jeunes homs,   freppier, qu'il trouva en la Frepperie.
Item, confessa que, environ Noël derrenierement passé,   il print et embla en un hostel un mantel à fons de cuve,   qu'il vendi depuis, XIJ s.
par., à un freppier de la Frepperie,   que l'oste de Nostre-Dame, ès halles, cognoist bien;   et dist que Guiot Le Nain savoit bien ledit larrecin et   eut sa part dudit argent, et aussi a beu et mengé par   plusieurs foiz avecques lui sanz rien païer, afin que il ne   accusast il qui parle des larrecins qu'il faisoit.
Item, confessa que, environ trois ans a, chez une hostelliere   de la ville de Rodas, nommée Pouvrete, il print   et embla IIIJ tasses d'argent et un chappellet de pelles qui   bien valoit XL fr., et aussi print et embla XXX frans en or qui   estoient en une huche, laquelle il ouvry de son coustel;   lesquelles choses il engaiga et joua aus dez à un marchant   de Rodas, nommé Guillaume Vallée; pour lequel larrecin   il fu emprisonné en ladite ville de Rodas environ   XV jours après, esquelles prisons il ne fu que un an et   un mois, que il fu delivré moyennant cinq cens frans,   qui furent bailliez par ses amis à l'evesque de Rodas.
Item, confessa que, environ VJ ans a, en ladite ville   de Rodas, chez un hostellier nommé Pierre du Bos, il   print et embla XV frans, IIIJ agneaulx d'or, en l'un desquelz   avoit un saffir qui bien valoit XV frans; lesquelles   choses il despendi depuis mauvaisement.
Item, confessa que, ou royaume de Naverre, en la cité   de Panpelune, où il estoit alez pour gaigner, il print et   embla, en une hostellerie où estoit logé le maistre d'ostel   du roy de Navarre, deux cens florins d'Arragon, cinq   ou VJ anneaulx d'or qui valoyent outre deux cens fr.,   et aussi le signet d'or dudit roy de Navarre; lesquelles   choses estoient en un petit coffret appartenant audit   maistre d'ostel.
Pour lequel fait il se parti et s'en ala au   Bourget, à VIJ lieues de Panpelune, où il fu trouvé par   le varlet dudit maistre d'ostel, qui sur lui trouva tout   ledit larrecin, et pour lequel il l'amena prisonnier en   ladite ville de Panpelune, et que en le admenant par   ycelle ville, il se eschappa dudit varlet, et se bouta en   franchise à l'ospital de Ronceval, oque, au retor du royaume de Navarre,   il s'en ala à Montpellier, et illec print et embla, en l'oustel   d'un vigneron qui estoit alé aus champs, XV fr.
d'or   qui estoient en une huche, laquelle il ouvry de son   coustel.
Item, confessa que, demi-an a ou environ, il, Nicolas   Boutin, demourant à la Rochelle; maistre Regnault de   Beaupuis, prestre; Bellasin de Plorant, demourant prez   d'Avignon; prindrent et emblerent, à un chamge de ladite   ville, deux cens frans en or, qui furent partis entre   eulx.
Item, confessa que, VIJ ans avoit ou environ, il ne fina   de embler par tout le pays où il a depuis esté, et que ad   ce faire il commença à Thouleuse la Gaillarde, et que,   depuis ce, il a tant fait de larrecins que il ne lui souvient   et ne sauroit nombrer.
SAMEDI XJe jour de juing, l'an dessus dit, par davant   mons.
le prevost, maistres Jehan Aillembourse, bailli des   exempcions de Touraine; Jehan Truquam, Guillaume   Drouart, lieutenans dudit mons.
le prevost; Dreux d'Ars,   auditeur; Andrieu Le Preux, procureur du roy; Miles de   Rouvroy, Jehan de Bar, Ernoul de Villers, Robert de   Pacy et Robert de Tuillieres, Nicolas Chaon et Gieffroy   Le Goybe, examinateurs ou Chastellet de Paris; fu attaint   et fait venir en jugement sur les carreaux le dessus dit   prisonnier Girart Doffinal, auquel fu leu les confessions   ci-dessus escriptes, mot après autre, esquelles confessions   icellui prisonnier, sans aucune force ou contrainte, persevera   et continua en icelles, disant et affermant par serement   icelles avoir faites et cogneues par la fourme et   maniere que dit et escript est cy-dessus.
VEUES lesquelles accusacions, denegacions et confessions   cy-dessus escriptes, faites par icellui Girart, et par   plusieurs fois par lui cogneues, avec les reiteracions   d'iceulx crimes et deliz par lui fais, commis et perpetrez,   et les continuacions et perseveracions faites en iceulx,   ledit mons.
le prevost demanda ausdis presens conseillers,   et à maistres Oudart de Fontenoy et Ernoul de Villers,   examinateurs oudit Chastellet, leurs advis et oppinions   qu'il estoit expedient à faire dudit prisonnier.
Tous lesquelz,   considerés les confessions cy-dessus escriptes,   delibererent et furent d'oppinion que ledit Girart, prisonnier,   feust executez et mis à mort, comme larron très-grant   et fort qu'il estoit, et que, pour iceulx crimes et   larrecins par lui commis, il feust penduz.
Oyes lesquelles   oppinions et veu ledit procès, icellui mons.
le prevost   condempna ledit Girart Doffinal, prisonnier, à estre executé   et pendu comme larron.
LE MARDI ensuïant, XIIIJe jour dudit mois de juing mil   CCCIIIJxx et dis, par la bouche dudit mons.
le prevost, lui   estant en jugement sur les carreaux, fu attaint des prisons   dudit Chastellet le dessus dit prisonnier Girart Doffinal,   auquel, en la presence de honorables hommes et sages   maistres Jehan Truquam, lieutenant; Dreux d'Ars, auditeur;   Miles de Rouvroy, Jehan de Bar, Oudart de Fontenoy,   Ernoul de Villers, Robert de Pacy, Nicolas Chaon   et Gieffroy Le Goybe, examinateurs; pour ce que autre   chose ne voult cognoistre ou confesser que dit est dessus,   et que en ycelles confessions par lui faites et escriptes   par la forme et maniere que contenu est en ce present   procès, fu ledit jugement conseillé contre lui oudit jour   de samedi derrenierement passé, dit, proferé et sentencié   par ledit mons.
le prevost, et condempné à estre pendu   comme larron.
LEQUEL prisonnier, oudit XIIIJe jour de juing IIIJxx et   dix, fu mené à la justice à son darrenier tourment, et illec   dit et afferma par serement que, nonobstant chose qu'il   ait dite ou confessé avoir nom Girart Doffinal, toustevoyes   il avoit nom Girart Emmelart, nez en la tour de   Tester, à une lieue près de Marcillac, à trois lieues prez   de Rodès, laquelle tour lui appartenoit par succession de   ses pere et mere, à laquelle tour a plusieurs villages et   maisons qui deivent plusieurs menus cens, et blez jusques   à troys cens sextiers ou environ, et plusieurs poulles et   chapons; et le tiltre et lettres que a icellui Girart, pour   raison d'icelle tour, sont audit lieu de Rodès, en l'ostel   maistre Remon Poillardes, procureur dudit Girart.
Et dit,   il qui parle, qu'il a un frere qui est moynes à Conques   l'Abbaye, estant à troys lieues prez de ladite tour,   lesquelz moynes sont noirs vestus.
ET, CE FAIT, fu ledit jugement executé l'an et XIIIJe  dessus dit.
Et n'avoit aucuns biens.
AL.
CACHEMARéE.
MARGUERITE DE BRUGES.
L'AN DE GRACE MIL trois cens IIIJxx et neuf, le lundi   XXJe jour de mars, par davant maistres Jehan Truquan,   lieutenant, presens maistres Dreux d'Ars, auditeur; Ernoul   de Villers et Nicolas Bertin, examinateurs du roy   nostre sire oudit Chastellet du roy nostre sire, à Paris; fu   faite venir en jugement sur les quarreaux Marguerite de   Bruges, femme Pierre Le Mareschal, marchant de chevaux,   demourant près de la Sale du Compte de Dampmartin,   prisonniere detenue oudit Chastellet, à la requeste   de Colin Le Rotisseur, autrement dit Hennequin, demourant   en la rue aus Oës, pour ce qu'il dit qu'elle l'a fait   battre et navrer.
Laquelle prisonniere, examiné sur ce   par serement, dit que plusieurs fois elle a veu et cogneu   ledit Colin et sa femme, lesquelz sont ses comperes, et de   sondit mary, d'un enfant eu par la famme dudit Colin,   avec lesquelz sondit mary et elle ont plusieurs fois beu   et mengé ensamble, sans ce que elle ait eu, ou temps   passé, hayne quelconques audit Colin.
LE MARDI ensuïant, XXIJe jour dudit moiz, l'an dessus   dit, fu rapporté à maistres Jehan Truquam, lieutenant   dudit mons.
le prevost, par maistres Jehan Le Conte,   cirurgien juré du roy nostre sire, que ledit jour au matin,   icellui Rotisseur estoit alez de vie à trespassement,   par les navreures qui faites lui avoient esté lundi darrenierement   passé au soir.
LE VENDREDI XXVe jour d'icelluy mois de mars, l'an   dessus dit, furent admenez prisonniers ou Chastellet de   Paris Jaquet Quenal et Jehannin de Fine, pour souspeçon   de la mort dudit Colin Le Rotisseur.
Lesquelz, pour   ce qu'il estoient clers, furent rendus à l'official de Paris   le XXIXe jour dudit mois.
Et le jeudi ensuïant, darrenier   jour dudit mois, rapporta audit maistre Jehan Truquam,   lieutenant, honorable homme maistre Jehan Merlet, promoteur   de la court de l'official, que, par devant ledit   official, lesdiz Jaquet et Jehannin avoient cogneu avoir   feru, batu et navré ledit Rotisseur, mais il n'avoient   oncques volu cognoistre que lesdites bateures il eussent   faites à la denonciacion, promocion ou requeste d'icelle   prisonniere; et que, pour occasion desdiz crimes par eulx   cogneuz, ilz estoient ordonnez estre mis ès prisons dudit   office que l'en appelle oubliete.
ET, POUR CE, veues ces choses, fu comendé et commis   par ledit maistres Jehan Truquam, lieutenant, honorable   homme et sage maistre Nicolas Bertin, examinateur   de par le roy nostre sire oudit Chastellet de Paris, pour   soy imformer de la vie, renonmée, conversacion de ladite   prisonniere, et aussi se elle est en rient coulpable,   consentant ou chargiée, par sa confession ou autrement,   des bateures faites audit Rotisseur, avec les circonstances   et dependences dudit fait.
De laquelle informacion faite   par ledit examinateur, et rapporté par devers ledit mons.
le prevost, la teneur ensuit.
INFORMACION par moy faite, Nicolas Bertin, examinateur,    et cetera , du commandement de honorable homme   et sage maistre Jehan Truquam, lieutenant de mons.
le   prevost de Paris, à la requeste de Hannequin Le Rotisseur,   et contre Marguerite, femme de Pierre Le Mareschal,   dit Pimant, prisonniere ou Chastellet de Paris, sur   ce que ledit Hannequin dit, et maintient, et prent sur   l'ame de lui, que le jour d'ier, environ IX ou X heures   de nuit, ainsi comme il s'en venoit de la rue nommée la   rue de la Sale au Conte de Dampmartin, qui aboutit à   l'oposite du Bourc l'Abbé, de veoir ses chevaulx de une   estable que il a en ladite rue, en son hostel en la rue aus   Oës, certains compaignons, jusques au nombre de deux   ou troys, que ledit Hennequin ne cognoist, le vindrent   assaillir, et le batirent et navrerent mout anormement,   et, par especial, li firent une grant playe de taille au-dessus   du jouyer, en disant que ce avoit esté à la requeste et   pourchas de ladite Marguerite; et sur les circonstances   et despendances de ce, l'an mil CCCIIIJxx et neuf, le mardi   XXIJe jour de mars et ès jours ensuïant, de laquelle bature   mort se est enssuie le jeudi ensuïant.
JEHENNETE, fille de Jaquemart Le Guiternier, demourant   ou Bourc l'Abbé, de l'aage de XX ans ou environ,   si comme elle dit, temoing, jurée, ouyée et examinée,   l'an dessus dit, le vendredi XXIIIJe jour dudit mois   de mars après ensuïant, sur ledit cas, dit et deppose, par   son serement fait aus sains Evangilles de Dieu, que le   jour d'uy a VIIJ jours, environ solail couchant, si comme   elle estoit en l'ostel Guillemette La Richarde, demourant   oudit lieu du Bourc l'Abbé, avecques un nonmé Jacob,   qui est de Tournay, qui moustre jeux de bateaux ès   halles de Paris, autrement ne scet dire son sournom, lui   dist, cogneust et confessa que, puis IIIJ jours ençà, il avoit   très-bien batu et navré ledit Hennequin.
Requis se ledit   Jacob lui dist point pourquoi ne à quelle cause, dit que   non, ne elle ne scet.
Requis de la vie et renommée de   ladite Marguerite, dit que ledit Jacob a esté et est son   amy, et repairé plusieurs fois fois avecques elle, et que elle  est mal renommée de son corps; et oy dire plusieurs fois   à plusieurs personnes que ledit Pierre, son mary, la print   au bordel, et depuis l'espousa; et plus n'en scet.
MARION, femme Jehannin Marceau, chandellier de suif,   demourant en la rue aus Oës, de l'aage de XXV ans ou environ,   si comme elle dit, examinée l'an et jour dessus diz,   dit et depposse par son serement que des batures elle ne   scet riens depposer, mais elle a oy dire par plusieurs fois   à laditte Marguerite que ce estoit l'omme du monde que   plus elle haïoit que ledit feu Hennequin, et que encores   le feroit-elle getter mort sus le carrel, et en deust estre   menée au gibet de Paris.
Dit oultre, que le soir que le   cas advint, elle vit ledit Jacob et Jehannin, son compaignon,   aler et venir parmi la rue, et aler en la maison de   ladite Marguerite; et aussi a, par plusieurs foiz, ledit   Jacob repairé avecques elle en sondit hostel; et oy dire   que il la maintenoit; et si dit que elle a veu plusieurs fois   tencier ladite Marguerite audit Hennequin et à sa femme;   et plus n'en scet.
GUILLEMETTE La Richarde, demourant au Bourc   l'Abbé, examiné l'an et jour dessus diz, dit et depposa,   par son serement solempnelment fait aus sains Evangilles   de Dieu, que aujourd'uy a VIIJ jours, etc.
.
JEHANNIN de Premont, courratier de chevaulx, demourant   en ladite rue de la Sale au Conte de Dampmartin,   de l'aage de XXX ans ou environ, si comme il dit,   tesmoing, juré, oy et examiné, l'an et jour dessus dis,   dit et deppose par son serment que, environ un mois a   ou deux, autrement n'est record du temps, lui estant en   ladite rue, assis à son huis, vit et oy ladite Marguerite   qui parloit à sa femme, qui estoit à son huis avecques   lui, et lui disoit que lesdiz Hennequin et sa femme lui   avoient fait et dit plusieurs injures et villenies, et que   elle ne mengeroit ne recevroit jamais Nostre Seigneur   jusques à tant que ilz lui eussent admendé, et elle s'en   feust vanchée ou fait vancher.
Et aussi lui a, lui qui deppose,   oy dire par plusieurs fois en ladite rue.
Requis de   la bature dudit Hannequin, dit que riens n'en scet.
Requis   de la vie et renommée de ladite Marguerite, dit que   il a oy dire à aucuns de ses voisins que elle n'estoit pas   proude femme de son corps, et que son mary l'avoit   prinse au bordel; et plus n'en scet.
JEHENNE, femme dudit Jehannin de Premont, examinée   l'an et jour dessus diz, dit et deppose par son serment   que, environ a un mois, à un jour dont elle ne se   recorde, environ heure de prime, elle estant à son huis,   ladite Marguerite dit à elle qui deppose que lesdiz Hennequin   et sa femme lui avoient fait très-grant desplaisir, et   que elle ne recevroit jamais son Creatour jusques ad ce   que elle en feust venchiée.
Et lors, elle qui deppose lui   dist que ce estoit mal dit, et que elle ne devroit pas   dampner l'ame d'elle pour telles chosses; laquelle respondi:   « Vous avez bien sceu et oy les villennies que il m'ont   faites et dites.
» Requise sur ce lesdites batures dudit feu   Hennequin, dit que riens n'en scet.
Requise de la vie   et renommée d'icelle Marguerite, dit que oncques elle   ne vit mal en elle, mais elle a bien oy dire que ladite   Marguerite, etc.
.
LE MERCREDI XXIIJe jour d'avril l'an mil CCCIIIJxx et   dix, après Pasques, par devant mons.
le prevost, presens   maistres Jehan Truquam, lieutenant, et Guillaume Drouart,   Dreux d'Ars, auditeur; Jehan Delcy, Michel Marchant,   Jaques du Bois, advocas; Jehan de Bar, Miles de Rouvroy,   Robert de Pacy, Jehan de Tuillieres, Oudart de   Fontenoy, Robert de Tuillieres, Ernoul de Villers,   examinateurs du roy nostre sire en son Chastellet de Paris;   fu attainte et fait venir en jugement sur les carreaux ladite   Marguerite de Bruges, prisonniere, detenue oudit Chastellet,   laquelle, et par serement sur ce jurée, cogneut et   confessa de sa volenté, sanz aucune force ou contrainte,   avoir veu, compaignié, beu et mengié par plusieurs fois   avec ledit Jaquet.
Et dist, sur ce requise, que oncques il   n'ot compaignie charnelle à elle.
Et quant aus paroles   contenues en ladite informacion, que l'en dist par elle   avoir esté dites, il ne sera jà sceu ne trouvé.
Cogneut avec ce, elle qui parle, que par plusieurs fois   ledit Rotisseur et sa femme ont eu de grans noises et   riotes ensamble, lesquelz lui ont dit plusieurs injures et   vilennies.
Et peut bien estre que, ou contempt desdites   injures, et pour la hayne qu'ilz ont à elle, ilz lui ont   pourchacé faire lesdites injures et contre elle proposée   ledit fait, jà soit ce que elle en soit pure et innocente;   et autre chose ne voult cognoistre.
Si fut fait traire arriere   sur lesdiz quarreaux et mis à part.
ET, CE FAIT, par ledit mons.
le prevost fu demandé   ausdix presens conseillers comment et par quelle maniere   l'en procederoit contre ladite prisonniere.
Touz lesquelz,   veues lesdites confessions et denegacions par elle faites,   ladite informacion et renommée d'icelle prisonniere, ouy   la response de bouche dudit maistre Nicolas Bertin, qui   dist que le mary d'icelle prisonniere lui a cogneu et confessé   avoir prins sadite femme lors seante au bordel de   Glatigny, et l'estat de sa personne, delibererent et furent   d'oppinion que, pour savoir par elle la verité par sa   bouche de la mort dudit Rotisseur, elle feust mise à question.
Veu lequel procès cy-dessus escript, et ouy les oppinions   desdiz conseillers, ledit mons.
le prevost condempna   ad ce icelle prisonniere.
APRèS lesqueles chouses ainsi faites, ledit mons.
le   prevost fist de rechief venir par devant lui ladite prisonniere,   et lui dist que des cas dessus diz elle deist la verité,   ou il la lui feroit dire par question, à quoy il la   feroit mettre.
Laquelle ne voult autre chose confesser   que dit et escript est cy-dessus; et, pour ce, en enterinant   ledit jugement, fu ladite prisonniere mise à question sur   le petit tresteau; et illec ne voult aucune chose confesser   qui li portast prejudice.
Et pour ce qu'il nous fu dit que   elle estoit entechiée du hault mal, fu ostée et mise hors   d'icelle question, et menée choffer en la cuisine en la   maniere acoustumée, et en après remise en la prison dont   elle estoit aujourd'uy partie, pour ce que elle n'avoit riens   voulu cognoistre.
JEUDI XXJe jour d'avril, oudit an IIIJxx et dix, par devant   mons.
le prevost, presens maistres Jehan Truquam,   lieutenant; Dreux d'Ars, auditeur; Nicolas Bertin, Ernoul   de Villers, Miles de Rouvroy et Gieffroy Le Goybe,   examinateurs ou Chastellet; rapporta et tesmoigna par   son serement, honorable homme et sage maistre Jehan   Merlet, promoteur de la court l'official de Paris, que,   samedi derrenierement passé, Jaquotin de Tournay, prisonnier   detenu en la court dudit official, ainsi comme   l'en le vouloit avaler en oubliete, en laquelle il avoit   esté condempnez pour ses demerites, et, par especial,   pour le fait de la mort dudit Rotisseur, pour lequel icelle   Marguerite estoit prisonniere, cogneut et confessa que,   à la promocion et requeste d'icelle Marguerite, qui lui   avoit dit et requis par plusieurs fois qu'il batist icellui   Rotisseur, lequel et sa femme aussi lui avoient, et au   mary d'icelle Marguerite, fait et dit plusieurs injures,   vilenis et dommages, et, en especial, que icellui Rotisseur   avoit voulu estre païé d'eulx de certain argent qu'il leur   avoit presté, et aussi que c'estoit l'omme du monde que   elle hayoit le plus, sans ce que icellui Rotisseur lui eust   meffait ou mesdit aucune chose, mais seulement à la peticion   d'icelle prisonniere, feri, bati et navra icellui Rotisseur.
Ne savoit se d'icelles il estoit alez de vie à trespassement,   mès avoit requis à la femme dudit Rotisseur,   qui presente estoit, que ces choses elle li voulsist   declairier.
LAQUELE prisonniere, après ces choses, fu faite venir   en jugement sur les carreaux, requise et jurée par serement   de dire verité sur ce que dit est.
Laquelle ne voult   autre chose confesser ou cognoistre que dit a cy-dessus.
Requise se de la mort dudit Rotisseur elle se veult rapporter   en ce que ledit Jaquotin en a dist et deposé par   davant l'official de Paris, dit par son serement que non,   pour ce que icellui Jaquotin est son hayneur, pour ce   que nagueires il a requise elle qui parle d'avoir compaignie   charnelle à elle, et que elle feust son amye par   amours, leissast son mary, et s'en alast avecques lui au   païs de Tournesis, dont il estoit.
Laquelle qui parle, pour   ce que elle ne s'estoit voulue accorder à sa volenté, icellui   Jaquotin avoit plusieurs fois dit qu'il la courrouceroit   du corps.
ET, POUR CE que autre chose ne voult cognoistre que   dit est, icelle prisonniere, veues icelle accusacion et   procès dessus dit, par l'advis et deliberacion desdis presens   conseillers, fu de rechief mise à question sur le   petit et le grant tresteau; et illec ne voult aucune chose   confesser qui lui portast prejudice.
Si fu ostée hors   d'icelle question, menée choffer en la maniere acoustumée,   et remise ès prisons dont elle avoit aujourd'uy esté   attainte.
LE MERCREDI premier jour de juing, oudit an IIIJxx et   dix, par davant mons.
le prevost, lui estant en jugement   sur les carreaux, presens maistres Guillaume Porel, conseiller   du roy nostre sire en parlement; Jehan Truquam,   lieutenant dudit mons.
le prevost; Dreux d'Ars, auditeur;   Girart de La Haye, Ernoul de Villers et Gieffroy   Le Goybe, examinateurs; fu examinée, à la requeste de   Jehenne, femme dudit Rotisseur, Marion d'Orgemont,   chamberiere des estuves de la rue..., laquelle, sur   ce juré aus sains Evangiles de Dieu de dire verité,   cogneut et afferma par serement, et requise de ce, que   l'en dit que certains compaignons vindrent parler à ladite   prisonniere ausdites estuves le jeudi precedent du   lundi que ledit Rotisseur fu tué, que elle se recorde bien   que ledit jeudi, environ vespres, precedent dudit lundi,   trois assez honnestes compaignons court vestus, n'est   recorde des couleurs ne des fourrures ou doubleures de   leurs habis, chascun tenant un baton par maniere de   costeret affaitié en leurs mains, vindrent en hault en la   chambre ou sale desdites estuves, demanderent à elle qui   parle se ladite prisonniere, laquelle ilz appellerent Marguerite   de Bruges, estoit oudit hostel aus estuves, ausquelz   elle qui parle respondi que ouïl.
Lors lui dirent et   requirent que elle feist tant que elle parlast à eulx; et,   ce fait, elle qui parle ala appeller à icelle prisonniere,   laquelle, sitost comme elle vit lesdiz trois compaignons,   leur dist tout hault, ou au moins telement que elle qui   parle le ouy bien et entendi, ces paroles ou en substance:   « Vous soïez les bien venuz.
Avez-vous fait ce que promis m'aviez?   Et se fait ne l'avez, si le faites.
J'ay quatre frans pour boire.
»  Ne scet elle qui parle quelle chose lesdiz compaignons   respondirent à icelle prisonniere, pource que elle ne les   pot ouyr; mais elle vit que au partement que firent iceulx   compaignons de ladite Marguerite, l'un d'iceulx, par   maniere d'admitié, si comme il est advis à elle qui parle,   le fery de sa pallme en la poitrine.
Et autre chose n'en   vit, scet ou ouyt, elle qui parle, des choses qu'ilz deissent   ensemble.
APRèS lesquelles choses ainsi faites, ladite prisonniere   fu faitte venir en jugement sur les carreaux, par devant   les dessus dis.
Li demandé et requis que, sur la deposicion   d'icelle Marion, qui li fut leue, elle deist verité.
Laquele prisonniere respondi que, sauve la grace de la   deposant, il n'en estoit riens, et que oncques oudit jour   de jeudi elle n'avoit esté esdites estuves; et autre chose   ne voult cognoistre.
CE FAIT, par l'advis et deliberacion des dessus dis, et   aussi de maistres Jehan de Tuillieres, Milles de Rouvroy,   Nicolas Bertin, Nicolas Chaon, Robert de Tuillieres et   Gieffroy Le Goebe, examinateurs, le samedi IIIJe jour de   juing mil CCCIIIJxx et dix, veu le procès, confessions, denegacions   et deposicions dessus dites, fu dit et deliberé   que pour savoir par sa bouche la pure verité des fais   dessus dis, elle feust mise à question; et ainsi fu jugée   par ledit mons.
le prevost, et en sa presence.
EN entresuïant lequel jugement, ladite Marguerite fu   faite despoiller, liée à la question par les piez et par les   mains, et avant ce que l'en meist ou jettast point de eaue   sur elle, requist que de ladite question l'en la ostast, et   elle diroit verité.
Si fu ostée et admenée sur les quarreaux   oudit Chastellet, en la presence des dessus dis conseillers,   et illec, en leurs presences, sanz aucune force   ou contrainte, cogneut et confessa que, paravant quaresme   prenant derrenierement passé, autrement du temps   ne se recorde, par le moyen et acointance de Jehennete,   fille de Jaquemart Le Guiterneur, demourant en la rue   du Bourc-l'Abbé, assez près de l'ostel d'elle qui parle,   elle s'en ala en la compaignie d'icelle Jehennette veoir   les jeux que les menesterelz fesoyent ès hales.
Après ce   que elles y r'orent esté par plusieurs fois, icelle Jehennete   lui dist que ledit Jaquotin l'amoit de très-grant et parfaite   amour, et qu'il ne povoit durer s'il n'avoit compaignie à   elle.
Et tant fist par ses paroles, que ledit Jaquotin et   elle qui parle ont eu compaignie charnelle ensamble par   trois foiz et plus; pendant lequel temps, ainsi comme   icellui Jaquotin, elle qui parle et ladite Jehennete, buvoyent   ensamble en l'ostel de ladite Jehennete, environ   heure de prime, icelle Jehennette se complaigni audit   Jaquotin de la femme dudit Rotisseur, disant que elle li   avoit dit, et à son mary aussi, plusieurs injures et vilenies,   en disant que elle, Jehennete, qui estoit mariée,   avoit fortroit un homme marié, qui la maintenoit, et que   elle vouldroit bien que icellui Rotisseur feust très-bien   batus, et que desdites injures à li faites et dites par iceux   Rotisseur et sa femme elle en vouldroit bien estre vengiée.
Et lors elle qui parle, recordant que iceulx Rotisseur   et fames avoient faiz plusieurs grans dommages, en   les faisant executer pour certain argent qu'ilz leur devoient,   et que sa femme lui avoit dit plusieurs injures et   vilenies, dist audit Jaquotin que aussi estoient iceux Rotisseur   et sa femme les gens du monde qui plus d'injures et   vilenies li avoient fait et à sondit mary, et que elle hayoit   le plus, et que elle voudroit bien qu'il feust très-bien batus   de batons, sanz cousteaux, et que, sur l'amour que il   avoit à elle, il le vengast desdiz Rotisseur et sa femme,   qui ainsi les avoient injurié.
Et lors icellui Jaquotin   respondi à elle et à ladite Jehennete, en termes generaulx,   que, le roy venu à Paris, le premier homme qu'il bateroit   seroit ledit Rotisseur.
Cogneut aussi que, le jeudi precedent du lundi que Le   Rotisseur dessus dit fu tué par ycellui Jaquotin, environ   heure de nonne, que elle estoit ausdites estuves, deux   compaignons, dont elle ne scet les noms, vindrent parler   à elle ausdites estuves, et li dirent que sondit mary ilz   avoient leissié en la foire de Compeigne, sain et en bon   point, lequel la saluoit, disant que sondit mary li mandast   que elle pensast de bien faire.
Et autre chose ne li dirent;   et ne sera jà sceu ou prouvé contre elle que elle leur   deist chose quelconques, ne qu'il la ferissent sur l'espaule   ou sur la poitrine.
Dit avec ce, sur ce requise, que du jour que elle et   ladite Jehennete requirent ledit Jaquotin qu'il batist ledit   Rotisseur, jusques au temps que icellui Rotisseur fu batu,   qui furent environ troys sepmaines, que elle ne parla en   aucune maniere audit Jaquotin de batre icellui Rotisseur,   jà soit ce que plusieurs fois elle et aussi ladite Jehennete   ayent beu et mengié plusieurs fois ensamble.
Et dist avec ce que, durant ledit temps, icellui Jaquotin   n'ot oncques compaignie charnelle à elle, jà soit ce   que, paravant ce, elle et lui eust esté ensamble par trois   fois, comme dit est.
Et aussi dit que le dymenche precedent,   au soir, du lundi que ledit Rotisseur fu batu par   Jaquotin, icellui Jaquotin vint veoir elle qui parle qui   estoient à son huys emmi la rue, assez près de l'ostel dudit   Rotisseur, lui dist et demanda comment elle faisoit,   et elle aussi semblable demande fist audit Jacotin, sanz ce   qu'ilz eussent oncques autres paroles quelconques   ensamble.
Cogneut avec ce, elle qui parle, que, depuis ce, elle   fu emprisonnée ou Chastellet, pour souspeçon d'avoir   esté consentant des bateures faites et navreures audit   Rotisseur.
Icellui Jaquotin, avant ce que ledit Rotisseur   alast de vie à trespasement, vint seoir sur les quarreaux   dudit Chastellet elle qui parle, et beurent ensamble.
Et   dist, par son serement sur ce requise, que des bateures   faites audit Rotisseur, ilz n'orent oncques lors oudit   Chastellet paroles quelconques ensamble.
Et autre chose   ne voult confesser.
CE JOUR, en la presence de mons.
le prevost, de   maistres Jehan Truquam, Guillaume Drouart, lieutenant   dudit mons.
le Prevost; Andrieu Le Preux, procureur   du roy; Denis de Bausmes, Nicolas Blondel, Elies Jenglier,   Jehan Marchant, advocas; mess.
Baudes de Vauviller,   chevalier du guet; Jehan de Bar, Jehan de Tuillieres,   Girart de La Haye, Robert Petit-Clert, Nicolas   Bertin, Robert de Tuillieres, Robert de Pacy, et Nicolas   Chaon, examinateurs oudit Chastellet, fu de rechief   fait venir en jugement sur lesdiz quarreaux ladite Marguerite,   prisonniere, laquelle continua et persevera ès   confessions par elle faites, disant et affermant par serement   icelles estre vrayes par la forme et maniere que   escriptes sont cy-dessus, sans aucune force, ou contrainte,   ou violence; et lors fu fait traire et mis arriere à part sur   lesdiz quarreaux.
ET, CE fait, ledit mons.
le prevost demanda ausdiz   presens conseillers qu'il estoit bon de faire d'icelle prisonniere,   et la maniere comment l'en avoit à proceder   contre elle.
Tous lesquelz, atendu, veu et leu en leurs   presences les accusacions, denegacions et confessions   faites par ycelle prisonniere, contenu et escript en ce   present procès, ce aussi que elle avoit esté tout le temps   de sa vie femme de petite renommée, et d'avoir esté en   plain bordeau comme femme publique, le cas et maniere   du murdre, proposé et appensé de longue main, et à fait   appensé, à sanc meur et à grant deliberacion, delibererent   et furent d'oppinion que l'en ne la povoit espargnier   qu'elle ne feust justicée comme murdriere, c'est assavoir   arse comme telle qui avoit esté consentant, et, à sa promocion   et requeste, fait murdrir par ledit Jaquotin, son   amy, le dessus dit Rotisseur.
Veu lequel procès, et ouys   lesdites opinions, ledit mons.
le prevost, en la presence   d'icelle prisonniere et des dessus diz, condempna icelle   prisonniere à estre arse comme murdriere.
LEQUEL jugement fu executé ledit samedi IIIJe jour de   juing IIIJxx et dix.
Et n'avoit aucuns biens soubz le roy.
AL.
CACHEMARéE.
PERRIN MICHIEL, DIT PONTIGNIAU.
L'AN DE GRACE MIL TROIS cens quatrevins et dix, le   samedi IXe jour d'avril, après Pasques, par davant   mons.
le prevost, lui estant en jugement sur les carreaux,   presens maistres Jehan Truquam, Guillaume Drouart,   lieutenans dudit mons.
le prevost; Dreux d'Ars, auditeur;   Andrieu Le Preux, procureur du roy; Miles de   Rouvroy, Jehan Soudant, Jehan de Bar, Ernoul de Villers,   Nicolas Bertin et Gieffroy Le Goibe, examinateurs   oudit Chastellet; fu attaint des prisons où il estoit Perrin   Michel, dit Pontigniau, demourant à Guerart, oultre   la ville de Meaux, prisonnier detenu oudit Chastellet,   pour souspeçon de la mort feu Jehan Le Telier, cordouennier.
Lequel prisonnier, sur ce juré et par serement,   cogneut et confessa estre nez de la ville de Paris,   en icelle ville avoir ouvré du mestier de cordouenier,   dont il est ouvrier, et par plusieurs fois avoir ouvré dudit   mestier avec et en la compaignie dudit defunt, et beu   et mengié par plusieurs fois avec icellui; lequel defunct   il qui parle ne vit passez sont douze ans et plus, parce   que, puis ledit temps, il ne demoura en icelle ville de   Paris, mais est alez gaignier sa vie à Soissons, à Laon,   Noyon, Rouen, à Meaux et ou païs d'environ; et nagueres,   puis deux ans ença, soy marié à une femme demourant   en ladite ville de Guerart, laquelle avoit esté   autrefois marié, et avoit et encore a une fille.
Requis s'il   cognoist Perrete, femme Guillaume Le Courson, et jadis   femme dudit defunct, qui moustrée li fu en jugement,   dist par son serement que non, et que oncques jour de   sa vie il n'ot afaire par compaignie charnelle avec elle.
Et autre chouse ne voult cognoistre.
ET, POUR CE, fu faite venir, et en la presence dudit   Michelet, ladite Perrete, laquelle, sur ce jurée et par   serement, cogneut et confessa que durant le temps dudit   mariage dudit defunct et d'elle qui parle, icellui prisonnier,   qui avoit moult grant acointance avec sondit feu   mary, beut, menga et coucha par plusieurs fois en l'ostel   de sondit mary, et avecques elle.
Pendant lequel temps,   pour l'oppression des requestes et prieres à li faites par   icellui prisonnier, elle se accorda à faire sa volenté, laquelle   volenté elle par plusieurs fois a acompli, beu,   mengié et couchié par plusieurs fois avec lui et il avec   elle; et tant que pour ce que sondit feu mary ot souspeçon   qu'il ne s'entreamassent, bati, feri et blasma par plusieurs   fois celle qui parle moult enormement; et les choses   elle n'osa oncques dire à sondit mary, de paour que noise   et descort ne se meut entre eulx.
Dist aussi que depuis, et nonobstant lesdites injures à   elle faites par ledit prisonnier, icellui prisonnier est alez   par plusieurs fois devers elle, eue compaignie charnelle   à elle qui parle, et tant que sondit feu mary lui dist qu'il   s'estoit aperceu que ledit prisonnier frequentoit avec   elle, et, ou contempt de ce, bati et feri de coups orbes   moult durement ladite deposant.
Pour lesqueles bateures,   afin de soy faire guerir et garder mieulx que elle n'eust   esté en sa maison, pour ce qu'il estoient très-povres gens,   elle qui parle se fist mener et porter à l'Ostel-Dieu de   Paris, ouquel hostel elle jeut et fut malade l'espace de   six sepmaines ou environ; durant lequel temps icellui   prisonnier vint veoir elle qui parle IJ ou IIJ fois, auquel   elle dist que elle estoit en cest estat par le fait de lui, et   que sondit mary l'avoit ainsi batue pour ce qu'il y aloit   et venoit trop souvent, disant que plus n'i venist, et que   elle vouldroit que lui et sondit mary feussent à tous les   deables, et que jamais elle ne les veist.
Dist aussi que, IJ ou IIJ jours après ce que elle ot dit   lesdites paroles audit prisonnier, il lui dist qu'il n'yroit   ne vendroit plus vers elle, et que aussi oudit jour derrenierement   qu'il parlerent ensamble, sondit mary luy avoit   dit plusieurs injures et vilenies, et que s'il venoit en temps   et en lieu, qu'il lui monstreroit qu'il lui en despleroit.
Et   autre chose ne lui ouy lors plus dire; mais verité est que,   ou jour qu'il lui ot dist lesdites paroles ou le landemain,   n'est record autrement du jour, sondit mary fu apporté   oudit hostel moult grandement et enormement navré;   desquelles navreures, environ deux ou trois jours après   icelles, il ala de vie à trespacement.
Pendant lequel temps   qu'il estoit malades oudit Hostel-Dieu, elle lui ouy par   plusieurs fois dire que il avoit esté ainsi navré par ledit   prisonnier seul, et non par autre, et que aucuns n'en   feust chergiez, feust elle qui parle ou autres quelconques,   que ledit prisonnier.
Lequel defunct, et en presence de   bonnes gens, descoulpa du tout elle qui parle du fait ou   consentement de la navreure de lui, si comme il appert   par un instrument duquel la teneur est telle:    In nomine Domini, amen.
Per hoc presens publicum instrumentum,   cunctis pateat evidenter quod anno ejusdem Domini   millesimo CCCmo septuagesimo septimo, secundun morem et conputacionem   Ecclesie galicane, martis, in festo gloriose Purificacionis   beate Marie Virginis, que fuit dies secunda mensis frebruarij,   pontifficatus sanctissimi in Christo patris ac domini   nostri domini Gregorii, divina providencia, pape undecimi,   anno octavo, in mei notarij publici et testium infrascriptorum ad   hec vocatorum specialiter et rogatorum presencia, personaliter   constituta Perreta Gradamours, uxor Guilloti Gradamours,   fratris, ut dicebat, germani Perrete, uxoris quondam Johannis   Le Teiller nuper deffuncti, requirens honestas personas, videlicet   dominum Philibertum de Glanden, capellanum in Domo Dei   Paris.
constitutum ad audiendum confessiones pauperum Christi in   eadem domo infirmorum et eis in eorum ultimis voluntatibus sacrum   corpus Domini solemniter et devote administrandum, Johannem   Guerart, Johannem de Insula et Alisonnam, ipsius Johannis   de Insula uxorem, in domo habitacionis mee, ad interfignum   ymaginis Beati Victoris, site Parisius, in vico Novo Beate Marie,   presencialiter existentes, cum qua plus poterat instancia, et   eisdem misericorditer et humiliter supplicans dixit quod prenominate   persone coram me tamquam notario et testibus subscriptis   refferre dignarentur et vellent per eorum juramenta illa   verba que ab ore proprio dicti deffuncti Johannis Le Teillier,   ipso predie, dum vivebat, gravi infirmitate in Domo Dei Paris.
detento, in earum presencia dici audiverant.
Qui quidem Johannes   Guerart, Johannes de Insula et Alisonna, ibidem presente   predicta Perreta, respondendo dixerunt et per eorum juramenta   michi notario et in manu mea vice, nomine et ad opus illius vel   illorum cujus sceu quorum potest seu poterit interesse legitime    stipulenti et recipienti prestita testificati fuerunt tam conjunctum   quam divisim se fuisse presentes cum pluribus aliis valentibus hominibus   die martis post festum Nativitatis Domini ultimo preterita   in Domo Dei predicta quod, et quando Johannes Le Teillier   tunc infirmus in eadem Domo in quodam lecto existens et jacens   dixit et retulit ex ore suo proprio verba sua dirigens Perrete La   Teilliere, sue uxori, ibidem presenti verba in gallico sequencia,   vel saltim consimilia:  « Perrete, ma femme, qui es cy devant   moy, je te dy devant ces bonnes gens que, dymenche   darrenierement passé, souppay en l'ostel de Guillot Gartdamours,   ton frere, et après soupper, moy alant en nostre   hostel, fu navré d'aguet fait apensé, ou ventre, par Perrin   Pontigniau, pour laquelle navreure je fu cy hyer apporté;   et aujourd'uy ay esté confessé et ordonné par messire Guy   Briere, chappelain de ceans.
Si te di comme bien advisé,   sur le dampnement de mon arme, que de ladite navreure   à moy par ledit Perrin faite, tu n'en es coulpable en   aucune maniere, ne en savoies rien, ne aucun consentement   d'icelle as donné ou presté; et te repute et tieng   dudit fait et de la mort, se elle ensuivoit, pour pure et   vraye innocent, et ne vueil pas que, pour cause de ce,   l'en te puisse, par justice ou autrement, aucune chose   demander ou temps advenir; mesmement que tu ne savoies   lors aucunes nouvelles de moy, et auxi que tu   estoies lors gesant ceans malade, et dès XV jours ou environ   paravant ledit fait.
Et te pardonne, et Dieux si face,   tous courroux, ires et maltalens que tu peues avoir eux ou   encourrous envers moy, par quelque cause ou raison que   ce soit, de tout le temps passé jusques aujourd'uy.
» Laquelle   femme, en merciant de ce sondit mary, auxi lui   pardonna tous corrous, ires et maltalens que sondit mary   povoit avoir faites, dittes et encourues envers elle, par   quelque maniere que ce soit, du temps passé jusques à   hui.
De et super quibus omnibus et singulis prefata Perreta   Gartdamours peciit a me notario publico infrascripto sibi, ad    opus et commodum illorum quorum interest seu potest aut poterit   interesse in futurum, dari atque tradi litteras testimoniales per   modum publici instrumenti confectas.
Acta fuerunt hec Parisius,   in domo habitacionis mee predicte, sub anno, indictione, mense,   die et pontifficatu quibus supra, presentibus Petro de Ulmo,   Georgio Gilleberti, Johanne Carnificis, et Gilloto Guinot, in   civitate Paris., ut dicebant, commorantibus, testibus cum pluribus   aliis ad premissa vocatis specialiter et rogatis.
Et ego Johannes   Fernicle, clericus, Meldis oriundus, publicus apostolica et   imperiali auctoritate notarius venerabilisque curie episcopalis   Parisiensis juratus, dicte Perrete requisicioni, predictorumque   domini Philiberti, Johannis, Johannis et Alisone dicto et testificacioni   hujusmodi, ceterisque premissis omnibus et singulis, dum,   sicut suprascribuntur, agerentur et fierent, una cum supranominatis   testibus presens fui; eaque sic fieri vidi et audivi, ideo   presenti instrumento, licet per alium scripto, me aliis occupato   negociis, signum meum apposui consuetum, hic me subscribens   requisitus et rogatus.
Dit avec ce, elle qui parle, que, puis ledit fait advenu,   et que sondit feu mary fu alé de vie à trespassement, elle   ne compaigna ou fu avec ledit prisonnier, ne icellui ne   vit, jusques audit jour d'uy; et a environ XIJ ans que le   cas advint.
Lequel prisonnier de rechief fu fait jurer sur les sains   Evengiles de dire verité sur la deposicion de ladite Perrete,   faitte en sa presence, comme dit est; lequel, par   serement, nya que oncques il eust batu ou feru ladite   femme, qui lui eust rendu icelles paroles, ne qu'il feust   consentant, faisant ou participant desdites navreures   faites audit deffunct.
VEUES lesqueles denegacions et confessions faites par   ledit prisonnier, avec la deposicion d'icelle Perrete, et   veu ledit instrument, iceulx presens conseillers delibererent   et furent d'oppinion que pour savoir par la bouche   dudit prisonnier la verité dudit cas advenu en la personne   dudit defunct, consideré aussi que il estoit presumpcion   contre icellui prisonnier, qui XIJ ans avoit n'avoit repairé   en la ville de Paris, par devers Jehenne, femme Jehan   Gasse, sa mere, si comme il a confessé, jà soit ce que   sadite mere l'ait esté veoir plusieurs fois, depuis ledit   temps, en ladite ville de Meaulx et à Guerart, il feust   mis à question.
Et ad ce fu ledit prisonnier, et en sa presence,   condempnez par mons.
le prevost.
EN excecutant lequel jugement, ledit prisonnier fu fait   despouillier, liez et mis à question sur le petit tresteau;   et ainsi comme l' en lui voult donner ou jetter de l'eaue   sur lui en la maniere acoustumée, requist instaument que   d'ilec l'en le voulsist oster et mettre hors, et dudit crime   par lui commis diroit verité.
ET, POUR CE, fu mis hors d'icelle question, et mené   choffer en la cuisine, et en après et freschement ramené   sur les quarreaux, ou petit parc du Chastellet de Paris,   par devant ledit mons.
le prevost, et en la presence desdiz   conseillers.
Lequel, sur ce que dit est, fu fait jurer aus   sains Evangilles de Dieu de dire verité.
Et illec, non   obstant lesdites accusacions, variacions et denegacions   par lui autrefois faites, et sans aucune force ou contrainte   de gehine, cogneut et confessa par serement que   verité estoit qu'il, durant le mariage dudit feu Jehan Le   Teillier et Perrete, sa femme, dessus nommez, il avoit eu   par plusieurs fois compaignie charnelle avec icelle femme,   laquelle, sauve sa grace et deposicion cy-dessus escripte,   il ne feri, bati ou navra oncques jour de sa vie, en quelque   maniere que ce feust; mais est verité que plusieurs   fois ledit defunct Telier dist à lui qui parle qu'il ne lui   plaisoit point qu'il alast ne venist vers sadite femme, et   que s'il lui trouvoit plus, qu'il lui mousterroit qu'il lui   en desplairoit, avec plusieurs autres paroles injurieuses   à lui par ledit defunct lors dites et proferées.
Nonobstant   lesqueles choses, il qui parle est alez par plusieurs et diverses   fois avec icelle Perrete, et eu compaignie charnelle   avecques elle.
Et pour ce qu'il lui fu dist que ladite   Perrete estoit couchiée malade en l'Ostel-Dieu de Paris,   pour les bateures faites par sondit mary, ala par deux   ou trois fois veoir icelle Perrete, à laquelle il parla moult   longuement, et, entre les autres paroles qu'ilz orent ensamble,   dist icelle Perrete à lui qui parle, que, pour   l'amour de Dieu, il ne voulsist plus aler ne venir vers   elle; quar pour ce que son mary se souspeçonnoit des   amours qui estoient entre eulx, avoit-elle esté batue par   lui par la maniere que elle l'estoit, et pour lesqueles   bateures elle gisoit malade au lit; et que elle ne povoit   nullement à sondit mary, pour cause de lui qui parle, et   ne la faisoit chascun jour que blasmer, tencer et rioter;   et, pour ce, vouldroit que sondit mary feust à tous les   deables.
Et lors lui qui parle respondi à icelle Perrete  que oudit jour que dites lui avoit lesdites paroles, que   en venant icelle veoir oudit Hostel-Dieu, sondit mary lui   avoit dit plusieurs injures.
Et, sans plus avant parler ou   dire de ceste matiere ensamble, se parti, lui qui parle,   de la compagnie d'icelle Perrete, et print congié d'elle.
Dit avec ce, il qui parle, que, le landemain ensuïant   lesdites paroles eues entre lui et ladite Perrete, en soy   en alant couchier en l'ostel de sa mere, au soir, environ   jour faillant, vit et aperceut ledit defunct Jehan Le Telier   qui se partoit de l'ostel du Corbeillon, en la rue du   Temple, et s'en aloit en son hostel, en la rue des Graveliers;   et ouquel hostel aucuns des vosins dudit Telier,   qui sont demourant assez prez de l'ostel d'icellui defunct   et de lui qui parle, avoient dit qu'il estoit alez souper.
Au devant duquel il qui parle vint, lui dist comme plusieurs   fois il lui avoit dit plusieurs injures, blasmes et   vilenies, et batu sa femme en despit de lui; et, ce fait,   sans plus de paroles, sacha un badelaire qui pendoit à sa   sainture, duquel il fery d'estoc icellui defunc parmi le   ventre un seul cop, et attant le lessa illec en la place   cheoit à terre comme tout mort; et, ce fait, s'en retourna   coucher en l'ostel de sadite mere, ala et vint parmi la   ville de Paris le landemain dudit fait advenu, environ IJ  ou IIJ jours après, et ainsi eust continué, se ne feust ce   qu'il vint à sa cognoissance que ledit Telier estoit, de ladite   navreure, alez de vie à trespassement; pour doubte   et occasion duquel fait, il qui parle se absenta de ladite   ville de Paris, ala ès païs de Laon, Soissons, Noyon,   Meaulx et environ, pour gaignier sa vie, et se maria audit   lieu de Guerart, ne en ladite ville de Paris ne retourna   puis ledit cas advenu, qui fu fait XIJ ans a et plus.
Dist avecques ce, sur ce requis, que puis ledit fait   advenu, il ne compaigna ou parla aucunement avec à   ladite Perrete, ne ne la vit, jusques à aujourd'uy que   monstrée lui a esté en jugement; et plus ne poult cognoistre.
Si fu fait traire arriere à part sur les quarreaux   oudit Chastellet.
ET, CE FAIT, par ledit mons.
le prevost fu demandé   ausdiz presens conseillers leurs advis et oppinions qu'il   estoit bon de faire dudit prisonnier, et la maniere comme   l'en avoit à proceder contre lui.
Tous lesquelz, considerées   les denegacions dessus dites, adverées en après par   la confession d'icellui, les cas et moyens pour lesquelz il   fery et navra ledit defunct, qui contre lui n'a proposé   aucune hayne, noise, riote ou bateure par lui faite, delibererent   et furent d'oppinion que, comme murdrier,   il feust executez, c'est assavoir traynez et pendus.
Veu   lequel procès et ouyes les oppinions desdiz conseillers,   ledit prisonnier fu ad ce condempnez par ledit mons.
le   prevost, et icellui jugement prononcié et dist en la presence   dudit prisonnier.
LEQUEL jugement fu executé ledit samedi IXe jour   d'avril l'an mil CCCIIIJxx et dix.
Et n'avoit nulz biens.
AL.
CACHEMARéE.
OUDIN DE SERY.
L'AN DE GRACE MIL TROIS cens quatrevins et dix, le   samedi IXe jour de juing, par devant mons.
le prevost,   lui estant en jugement sur les carreaux, presens noble   homme messire Baude de Vauviller, chevalier du guet;   Jehan Truquam, lieutenant dudit mons.
le prevost; Miles   de Rouvroy et Hutin de Ruit, examinateurs en Chastellet,   et Raoul Dauquans, bourgeois de Paris; fu attaint et   fait venir des prisons dudit Chastellet, esqueles il estoit   detenus prisonnier, Oudin de Sery, demourant à Pontoise,   pour ce que, par le guet du roy estant à la Chappelle   Saint-Denis, il a esté trouvé entre le champ du   Lendit et ladite Chappele Saint-Denis, despeçant une   bourse de cuir, laquelle n'en souspeçonne qu'il n'ait coppée.
Depuis laquelle prinse il a esté trouvé garny de deux   frans en or, lesquelz estoient cousus en la cornete de son   chaperon.
Lequel prisonnier, examiné sur ce, et par serement,   dist et afferma qu'il estoit clert, en habit et possession   de tonsure, et n'estoit tenus de respondre par devant   mons.
le prevost.
Requis s'il est mariez, et s'il scet lire   ou cognoistre lettre aucune, dit qu'il est mariez à une   famme appelée Ysableau de La Saussoye, né e de la ville   de Saint-Denis en France, aagée de LX ans ou environ,   laquelle il qui parle, puis IIIJ ans, a espousée en la ville   de Meaulx; et scet bien, il qui parle, que paravant ce   que dit est, elle avoit esté mariée à un homme dont il   n'est record du nom; et au temps qu'il espousast ou fiansast   icelle Ysableau, elle avoit unne fille de sondit feu   mary.
Dit avecques ce que oncques il n'epousa ycelle Ysableau   en sainte Eglise; mais verité est que, après ce qu'il   ot eu compaignie charnelle à elle, il qui parle et elle, de   leurs communs assentemens et volenté, ont fiancé li uns   l'autre, depuis lesquelles fiançailles il a eu par plusieurs   fois, et au devant d'icelles, compaignie charnelle, et depuis   couchié et demouré en la compaignie d'icelle Ysableau   par l'espace de IJ ans et plus.
VEUE laquelle confession faite par icellui prisonnier,   par la forme que dit est cy-dessus, ledit mons.
le prevost,   par l'advis, et deliberacion, et conseil des dessus dis presens   conseillers, dit, juga et prononça, en la presence   dudit prisonnier, qu'il n'estoit pas homme abille à porter   le signe de tonsure sur sa teste, au moins qu'il en deust   joïr ne user, ne aussi du previlege de clert, et que, veue   sadite conffession, il le tenoit et reputoit comme homme   pur lay, bigasmes, et, comme tel, le condempna à estre   rez tous jus.
Lequel jugement fu executé incontinent.
ET, CE FAIT, ledit mons.
le prevost de rechief fist venir   ledit prisonnier par devant lui sur lesdiz quarreaux, et en   la presence des dessus dis, lequel, juré de dire verité sur   les accusacions dessus dites, dit et afferma par serement   que icelle bourse coppée, pour souspeçon de laquele il   a esté emprisonné, il, ou jour d'yer, coppa sur soy-meismes,   et laquelle, oudit jour d'yer et paravant, passez   sont trois ou quatre mois, avoit pendu à son juppon ou   petite coste qu'il avoit vestue, en laquele bourse avoit   deux blans neufs.
Et quant ausdis deux frans trouvez en   sa cornete, dit qu'il les y avoit mis et mussiez de paour   qu'il ne les perdesist, ou que l'en les li ostast.
Et pour ce   que autre chose ne voult cognoistre, lui feust dist qu'il   deist verité, ou l'en la lui feroit dire par force, et seroit   mis à question.
Lequel prisonnier, quant il vit que l'en   lui vouloit mettre, dist que, pour Dieu, l'en ne lui meist   pas, et il cognoistroit verité.
Et lors lui, sur ce juré, dist   et afferma par serement que icelle bourse, en laquele avoit   deux blans neufs, il avoit trouvée emmi les champs du   Lendit, et icelle avoit levée, et l'argent mis et appliqué   à son proufit; et icelle bourse de cuir, pour ce qu'elle   ne valoit riens, il avoit despecée et jettée aval lesdiz   champs du Lendit.
Et autre chose ne voult cognoistre.
Si fu fait traire arriere à part sur lesdis quarreaux.
APRèS lesqueles choses, ledit mons.
le prevost demanda   ausdiz presens conseillers leurs advis et oppinions comment   l'en procederoit contre ledit prisonnier.
Tous lesquelz,   veu l'estat et personne d'icellui prisonnier, qui est   homme vacabond et de nul mestier, les variacions, confessions   et denegacions par lui faites, attendu la chose   par lui prinse, qui est souspeçonneuse, que pour savoir   par sa bouche la verité desdis cas, et aussi des autres crimes   par lui fais et commis, qu'il feust mis à question, et ad   ce fu condempné par ledit mons.
le prevost, et en sa   presence.
EN ENTERINANT lequel jugement, icellui prisonnier fu   fait venir en jugement par davant ledit mons.
le prevost,   lequel, pour ce que aucune chose ne voult confesser, fu   mis à question sur le petit tresteau, et ainsi comme l'en   li voult donner de l'eaue, requist instaument que d'icelle   l'en le meist hors, et il diroit verité.
Si fu mis hors d'icelle   question, et mené choffer en la cuisine en la maniere   acoustumée.
HORS de laquelle question, et sans aucune force ou   contrainte, icellui prisonnier, sur ce juré et par serement,   cogneut et confessa que, oudit jour d'yer, ainsi comme   l'en moustreoit le jeu des basteaux à la foire du Lendit,   il se approcha auprès d'une femme qui regardoit lesdiz   jeuz, à laquelle il, le plus doucement qu'il pot, restoursa   sa robe, et soubz icelle robe, d'un petit coustel qu'il   tenoit en sa main, coppa la bourse de cuir d'icelle femme,   en laquelle, quant il se fu trait arriere aus champs, il   trouva les deux frans qui ont esté trouvez en la cornete   de son chaperon, et les deux blans de VIIJ deniers piece   donc cy-dessus est faite mencion en sa premiere confession.
Et dit, sur ce requis, que c'est le premier larrecin   qu'il feist oncques, et que icellui il fist par temptacion   de l'ennemi.
Et autre chose ne voult cognoistre.
Si fu   mis en la prison donc il estoit partis.
LE LUNDI ensuïant, XIIJ e jour dudit mois de juing, l'an   dessus dit, fu fait venir le dessus dit prisonnier en jugement   sur les carreaux, par devant ledit mons.
le prevost,   presens maistre Jehan Truquam, Guillaume Drouart,   lieuxtenans; Dreux d'Ars, Miles de Rouvroy, Jehan de   Tuillieres, Robert de Pacy, examinateurs; lequel, sans   aucune force ou contrainte, persevera ès confessions cy-dessus   escriptes par lui faites.
Et pour ce que autre   chouse ne voult confesser que dit est, fu, et par l'oppinion   desdiz conseillers, mis de rechief à question sur le   petit et le grant tresteau; et ainsi comme il ot esté un   petit sur ledit grant tresteau, requist humblement que   d'icelle l'en le meist hors, et il diroit verité des crimes   et delis par lui fais et commis, dont il en y avoit plusieurs.
Si fu mis hors d'icelle question, mené choffer en   la cuisine en la maniere acoustumée, et, assez toust après,   ramené en jugement sur lesdiz carreaux, en la presence   des dessus diz conseillers; et illec, sanz aucune force ou   contrainte, cogneut et confessa, et par serement sur ce   fait aus sains Evangiles de Dieu, que il est un très-fort   larron, et que passez sont vint ans et plus qu'il commença   premerement à embler.
Et est verité que, trois mois a ou   environ, il et sadite femme estans logiez en la ville de   Mante, en une hostellerie où il estoient, prindrent, d'um   commun assentement une chandellier de cuivre et une   escuelle d'estain, qu'ilz porterent hors dudit hostel, et   iceulx chandellier et escuelle il vendirent, en icelle ville   de Mante, la somme de XVIIJ d.
par.
.
Cogneut avec ce, que dix ans a ou environ, qu'il servoit   un chanoine de Nostre-Dame de Paris, appellé Le   Boitousset, icellui chanoine lui bailla un sien cheval pour   aler ou païs de Gastinoiz, faire certaines besoignes que   sondit maistre lui encharga faire, lequel cheval il qui parle   vendi, en la ville de Gyen, la somme de XIJ frans, sans   en faire depuis aucune restitucion audit chanoine, jà soit   ce qu'il en ait esté requis plusieurs fois par ledit chanoine.
Dist avec ce, que en vendant le vin qu'il a vendu pour   Guillemin Doregerat, par maniere de tail, il, dudit argent   par lui reçu, print, et appliqua, et retint à son prouffit,   la somme de XXIIIJ s.
par.
.
Cogneut oultre, que vingt ans a ou environ, qu'il estoit   varlet et serviteur de messire Guy Buverail, prestre, chanoine   du Sepulcre, ainsi comme il ot couché à un soir   ledit prestre, et qu'il dormoit, il qui parle ala à la tasse   ou bourse dudit preste, qu'il avoit mise et musiée soubz   le chevez de son lit, et en celle bourse print la somme   de IIIJ frans en or, lesquelz il appliqua à son prouffit.
Item, en la ville de Saint-Denis en France, IIIJ ans a  ou environ, ainsi comme heure de marché, il se aproucha   près d'um homme qui marchandoit certaines denrées   desquelles il n'est record, en la tasse duquel homme il   mal print deux frans en or qu'il y trouva.
Item, que durant le temps que il a vendu les vins du   prieur de l'Estrée, il, de l'argent qu'il a prins et receu   ou nom dudit prieur, a retenu et appliqué à son prouffit   la somme de deux frans.
ITEM, le mardi ensuïant, XIIIJe jour de juing, l'an dessus   dit, par davant ledit mons.
le prevost, lui estant en jugement   sur les carreaux, presens maistres Jehan Truquam,   lieutenant; Dreux d'Ars, auditeur; Ernoul de Villers,   Robert de Pacy, Nicolas Chaon et Gieffroy Le Goybe,   examinateurs oudit Chastellet; fu attaint et fait venir, des   prisons dudit Chastellet, le dessus dit prisonnier Oudin   de Sery, lequel, juré aus sains Evangiles de Dieu de dire   verité, cogneut et confessa, et par serement, en la presence   des dessus dis, sans aucune force ou contrainte,   que les confessions cy-dessus escriptes, et à lui leues mot   après autre, il avoit faites en la fourme et maniere que   escriptes sont; et ès dittes confessions persevera.
Et, oultre ce, cogneut et confessa que, deux ans a ou   environ, lui estant couchié en la ville de Provins, en   certaine hostellerie où il estoit logiez avec plusieurs compaignons,   se leva de nuit du lit où il estoit couchez, et   sur une table estant en ladite chambre, sur laquele il   avoit veu au soir que l'um des compaignons qui coucherent   en ladite chambre où il qui parle avoit jeu, avoit   mis une tasse de cuir et sa sainture, mal print et embla   en celle tasse la somme de dix soubz par.
.
Item, cogneut que, XVJ ans a ou environ, ainsi comme   l'en faisoit un sermon ou cymetiere Saint-Innocent, à un   jour de vendredi aouré, s'aprocha près d'une femme qui   ouyoit ledit sermon, qui avoit pendu à sa sainture une   bourse de cuir, laquelle il qui parle li coppa; et quant il   eust coppée, regarda que dedens icelle bourse avoit vint   soubz par.
en plusieurs menues monnoyes.
Cogneut aussi que, quatre ans a ou environ, il estant couchié   en une hostellerie en la ville de Condé sur Aisne,   avec un bon homme, se leva de nuit durant le temps que   ledit homme dormoit, auquel homme il, de nuit, vuida   sa bourse qui estoit pendue à sa petite coste, en laquele   avoit deux frans en or et deux frans en menue monnoye.
Et dist, sur ce requis, qu'il n'est pas record, quant de   present, des crimes et autres delis par lui fais et commis,   donc il en y a plusieurs.
Et, pour ce, fu fait traire arriere   à part sur lesdiz quarreaux.
OUYES lesqueles confessions faites par icellui prisonnier,   ledit mons.
le prevost demanda ausdiz presens conseilliers   leurs advis et oppinions comme l'en avoit à proceder   contre icellui prisonnier.
Tous lesquelz, veu l'estat   et personne dudit prisonnier, les confessions et reiteracions   de larrecins par lui faites, avec la traïson faite à   sesdis maistres, dont mention est faite esdites confessions,   delibererent et furent d'oppinion qu'il estoit un   très-fort larron, et qu'il feust executez et pendus comme   tel.
Veues lesqueles confessions, et ouy les oppinions   desdiz conseillers, ledit mons.
le prevost le condempna   à estre pendu comme larron; et icellui jugement prononça   en la presence dudit Oudin, prisonnier.
LEQUEL jugement fu executé ledit XIIIJe jour de juing.
Et n'avoit aucuns biens.
AL.
CACHEMARéE.
PIERRE GAUCHIER.
L'AN DE GRACE MIL TROIS cens quatre vins et dix, le   jeudi darrenier jour de juing, par davant maistre   Dreux d'Ars, lieutenant de mons.
le prevost, lui estant   en jugement sur les quarreaux, presens maistres Miles de   Rouvroy, Nicolas Bertin, Robert de Pacy et Gieffroy Le   Goybe, examinateurs de par le roy nostre sire ou Chastellet   de Paris; fu attaint et fait venir des prisons dudit   Chastellet Pierre Gauchier, prisonnier detenu oudit Chastellet,   à la denonciacion de Adin Brebiat, Jehan Beautas   et Perrin Beautas, logiez près des molins du Temple,   disans qu'il est larron et murdrier, et que il a emblé un   cheval chergié de laines, lequel il a vendu à Chambly le   Hambergier.
LEQUEL prisonnier, sur ce examiné et interrogué, et   sur sa vie et gouvernement, cogneut et confessa par serement   qu'il estoit nez de la ville de Forez en Weuquessin   le Normant, pelletier, et aucune foiz a tenu des terres   affermes et moyson oudit païs, à Heudouville et païs   d'environ; et pour ce que nouvelment il avoit prins   terres à labourer en ladite ville de Heudouville, il, afin   d'avoir un cheval pour labourer lesdites terres, se transporta,   trois mois a ou environ, autrement du temps n'est   record, en un jour de vendredi ou samedi, que le marchié   estoit en la ville de la Saussoye, appartenant à   mons.
le conte de Harcourt, en laquele ville il acheta,   d'un compaignon qu'il ne cognoist, un petit cheval de   poil noir, et environ XIIJ ou XIIIJ livres de laine qui sur   ledit cheval estoient, dont il païa deux escus d'or de   XVIIJ s.
par.
piece.
Et, ce fait, admena en ladite ville de   Heudouville ledit cheval et aussi la laine.
Et pour ce que   ledit cheval estoit trop petit et feible, vendi ou eschanga   sondit cheval en la ville de Villers-Adam, au plastrier   d'icelle ville, le pris et somme de XVIIJ sextiers de plastre,   lequel plastre il n'a pas oncore eu; et ladite laine il vendi,   en la ville de Chambly le Haubergier, XXIIIJ ou XXX s.,   ne scet lequel ne à qui.
Dit avec ce, que des chosses dessus dites il se rapporte   à la voix et commune renommée dudit païs, et aussi de sa   vie, estat et gouvernement; et ne sera jà sceu ou prouvé   contre lui que autrement soit desdites accusacions que   ce qu'il en confesse.
Requis pour quel cause il s'est absentez   dudit païs, dit pour ce qu'il n'y veoit plus son   prouffit à faire.
Requis se de la commune renommée de   son estat et gouvernement, et aussi de ladite accusacion,   il se vieult rapporter et croire ou dit et deposicions de   Adenat Le Brebiat, Jehan Beautas et Perrinet Beautas,   qui presens estoient pour ce en jugement par devant ledit   prisonnier, dit par son serement que ouyl pour mort et   pour vie, et qu'il cognoist et scet iceulx estre gens de   bonne vie, fame et renommée.
LESQUELZ Brebiat et Beautas, pour ce presens, comme   dit est, et en la presense dudit prisonnier, après ce qu'il   orent juré aus sains Evangiles de Dieu de dire verité,   cogneurent et affermerent par leurs sermens que ilz sont   nez de la ville de Houdan, à une petite lieue dudit lieu   de Heudouville et de Villers-Adam, et que puis IIJ sepmaines   a ou environ, eulx estans en icelle ville de Villers-Adam,   virent deux hommes, dum l'un d'iceulx se disoit   estre frere et l'autre filz d'um homme qui avoit esté murdry   entre la ville de Floury sur Odeile et la ville   d'Andely, au bout d'un bois, en un seigle; lesquelz deux   hommes recogneurent le cheval que ledit prisonnier avoit   baillé audit plastrier, et aussi une houspelande que le varlet   dudit prisonnier avoit vestue, et lesquelz cheval et   houpelande ilz firent arester par la justice dudit lieu de   Villers-Adam, comme les biens de leurdit frere et pere   occiz, comme dit est, disans et affermans par leurs sermens   icelles choses estre siennes, et le voulans prouver.
Lesqueles choses venues à la cognoissance de la justice   dudit lieu de Villers-Adam, ilz envoyerent en l'ostel et   domicille dudit prisonnier, pour le cuider prendre et   emprisonner; mais icellui prisonnier, saichant lesdites   plaintes d'iceulx frere et filz, se absenta d'icelle ville, et   lessa sa femme et enfans à la table où ilz estoient assis à   disner, si comme eulx qui parlent, lors estans en ladite   ville, ouyrent dire à plusieurs des gens et habitans d'icelle   ville; et dient que il est voix et commune renommée   oudit païs que icellui prisonnier avoit emblé ledit cheval   et leine qui dessus icellui estoit, et souspeçonné d'avoir   occiz et murdri icellui homme à qui ledit cheval estoit;   ne oncques, puis que ledit cheval et houpelande furent   prins et arrestez en main de justice, comme dit est, icellui   prisonnier ne conversa ou repaira oudit païs, mais   c'est tousjours, depuis ce que dit est, absenté et fuy du   païs.
APRèS lesqueles choses ainsi faites, il fu demandé par   ledit lieutenant audit prisonnier s'il estoit vray ce que   les dessus dis avoient deposé.
Lequel, après ce qu'il ot   fait serement de dire verité, dit et deposa par son serment   que verité estoit que, pour ce qu'il avoit esté souspeçonné   d'avoir mal prins lesdiz cheval et houpelande,   et qu'il avoit de ce esté advisé par aucuns de ses amis, il   estoit partiz et absentez d'icelle ville et pays d'environ,   et avoit leissé sadite femme et enfans puis VJ sepmaines   a ou environ, mais dudit crime il estoit pour innocent.
ET POUR CE que autre chose ne voult cognoistre, veu   l'estat et variacion d'icellui prisonnier, avec la deposicion   des tesmoings cy-dessus nommez et escrips, fu dit et deliberé   par les oppinions desdis presens conseillers que,   pour en savoir plus à plain par sa bouche la verité, il feust   mis à question; et ad ce fu condempné, et en sa presence,   par ledit lieutenant.
EN ENTERINANT lequel jugement, le dessus dit prisonnier   fu despouillé, mis et lié à la question, et estendu sur   le petit tresteau; et aussi, comme l'en lui voult donner et   jetter de l'eaue sur lui, requist instaument que l'en le   meist jus, et il diroit verité dudit crime et larrecin par   lui fais et commis, et qui vrayes estoient par la maniere   que lesdis tesmoings l'avoyent ouy dire, et aussi qui le   deposoyent.
Si fu mis hors d'icelle question, et admené   en jugement sur lesdis quarreaux oudit Chastellet, en la   presence des dessus diz.
HORS de laquelle question, et sans aucune force ou   contrainte, icellui prisonnier, après ce qu'il ot juré aus   sains Evangiles de Dieu de dire verité, cogneut et confessa   par son serement que, nonobstant quelconques variacions   ou denegacions par lui cy-devant faites et   escriptes, il estoit et est verité que, trois mois a ou environ,   à un soir après soleil couchant, au partir qu'il fist   de la ville de Floury sur Odelle, vit un homme qui aloit   à pié le chemin droit à Andely sur Saine, et menoit un   petit cheval, sur lequel cheval avoit certaine leine, avec   lequel il se acompaigna au dessus de la riviere dudit lieu de   Floury, et alerent ensamble l'un avec l'autre environ une   lieue de chemin; et quant ilz furent au dehors d'un bois   qui est au dessus de ladite ville d'Andely, il, mal meu et   tempté de l'ennemy, se tint derriere ledit homme, et,   d'um gros baton de nefflier qu'il portoit en sa main, auquel   avoit au bout un petit de fer, afin d'avoir et recouvrer   icellui cheval pour faire son labour, fery icellui   homme par derriere deux coups en la teste, tant qu'il   chei illec à terre tout mort; et, ce fait, print le cheval   dudit homme, avec la laine qui dessus estoit, et, par un   autre chemin qu'il print dedens ledit bois, vint seul gesir   en la ville de Saint-Cler sur Ette, et le landemain matin   se parti d'icelle ville, et ala en ladite ville de Villers-Adam,   en son hostel, avec sa femme et enfans, et, depuis   ce, vendi ledit cheval, et aussi ladite laine, par la maniere   que dit l'a et escript est cy-dessus en la premiere   deposicion.
Et autre chose ne voult confesser; et, pour   ce, fu mis en la presente prison donc il estoit partis.
LE SAMEDI ensuïant, second jour du mois de juillet   MCCCIIIJxx et dix, par davant mons.
le prevost, lui estant   en jugement sur les quarreaux, presens maistres Pierre de   Vé, advocat en parlement et conseiller du roy nostre sire   en Chastellet; Jehan Truquam, lieutenant dudit mons.
le   prevost; Dreux d'Ars, auditeur; Girart de La Haye,   Ernoul de Villers, Jehan de Tuillieres, Nicolas Bertin,   Robert de Pacy, Nicolas Chaon et Gieffroy Le Goybe,   examinateurs de par le roy nostre sire en son Chastellet   de Paris; fu attaint et fait venir en la presence des dessus   diz Pierre Gauchier, dessus nommé, lequel, après ce qu'il   ot juré aus sains Evangilles de Dieu de dire verité,   cogneut, sans aucune force ou contrainte, persevera et   continua ès confessions cy-dessus escriptes par lui faites,   icelles afferma estre vrayes.
Requis s'il ot la houpelande   dudit homme par lui occiz et murdry, et qui fu trouvé   vestu sur son varlet, et aussi se il print de l'argent que   ledit homme occiz avoit sur soy et en sa bourse, dit par   son serment que non, et que autrement n'est que dit,   cogneu et confessé l'a cy-dessus.
ET, CE fait, ledit mons.
le prevost demanda ausdis présens   conseillers leurs advis et oppinions comment l'en   avoit à proceder contre icellui prisonnier.
Tous lesquelz,   veu ce present procès, delibererent et furent d'oppinion   qu'il feust executez comme murdrier et lerres, c'est assavoir   trainé et pendu.
Oyes lesqueles oppinions et veu   icellui procès, ledit mons.
le prevost condampna icellui   Pierre Le Gauchier, prisonnier, à estre executé par la   forme et maniere que dit est, et icellui jugement prononça   en la presence dudit prisonnier.
LEQUEL jugement fu executé ledit IJe jour de juillet   mil CCCIIIJxx et dix.
Et n'avoit aucuns biens.
AL.
CACHEMARéE.
GUILLEMIN CHAUVIN.
L'AN DE GRACE MIL trois cens quatre vins et dix, le   mardi Ve jour de juillet, par davant mons.
le prevost,   lui estant en jugement sur les quarreaux, presens maistres   Jehan Truquam, lieutenant dudit mons.
le prevost; Dreux   d'Ars, auditeur; Denis de Bausmes, advocat; Girart de   La Haye, Ernoul de Villers, Robert de Pacy, Nicolas   Chaon et Gyeffroy Le Goybe, Oudart de Fontenoy et   Nicolas Bertin, examinateurs du roy nostre sire en son   Chastellet de Paris; fu attaint et fait venir des prisons   dudit Chastellet Guillemin Chauvin, demourant à Moustereau-Belay,   prisonnier detenu oudit Chastellet, pour   ce que l'en dit qu'il a mal prins et emblé certaine quantité   de laine en la maison du maire de Nougent sur Marne,   laquelle il a vendue, en la ville de Laigny sur Marne,   à un nommé Guillaume Marchant, demourant en ladite   ville, la somme de XVJ s.
tournois.
Lequel prisonnier, sur   ce juré aus sains Evangiles de Dieu de dire verité, et aussi   de sa vie et gouvernement, cogneut et confessa par son   serment qu'il estoit nez d'icelle ville de Moustereau-Belay,   homme vigneron et de labour, auquel mestier il a gaignié   sa vie le mieulx qu'il a peu et sceu, et aussi a frequenté   et suy les gens d'armes comme varlet ès voyages fais par   le roy, et ou païs de Flandres; et dist que puis naguaires,   en un jour dont il n'est record, vit l'uys de l'ostel du   maire d'icelle ville de Nougent ouvert, ouquel hostel,   par temptacion de l'ennemi, il qui parle, ou milieu de   ladite maison, vit et aperceut un drap linge ouquel avoit   laine blanche qui dedens estoit; et pour ce qu'il ne vit   ou aperceut aucune personne oudit hostel, print icellui   drap et laine qui dedens estoit, les emporta avec soy,   et, le landemain matin, porta vendre icelle laine en ladite   ville de Laigny, laquelle il vendi, audit Guillaume   Marchant, la somme de XVJ s.
t.
.
Et dist que c'est le premier   meffait ou larrecin qu'il commeist oncques ou feist.
VEUES lesqueles accusacions et confessions faites par   icellui prisonnier, ledit mons.
le prevost demanda ausdiz   presens conseillers leurs advis et oppinions comme il   estoit bon à proceder contre ledit prisonnier.
Tous lesquelz,   veu l'estat et personne dudit prisonnier, la maniere   dudit larrecin par lui fait et commis tapineusement et   à fait appensé, la poursuite dudit larrecin, et ce qu'il a suy   routes de gens d'armes, delibererent et furent d'oppinion   que, pour savoir plus à plain des autres crimes et delis   par lui fais et commis, il feust mis à question.
Et ad ce   fu condempné par ledit mons.
le prevost, et en sa   presence.
EN ENTERINANT lequel jugement, ledit Guillemin   Chauvin, pour ce que autre chose ne voult cognoistre   que dit est dessus, fu mis à question sur le petit tresteau,   et, en après, sur le grant tresteau; et ainsi comme l'en   lui ot donné un petit d'eaue, requist instaument que hors   d'icelle question il feust mis, et il diroit verité de plusieurs   larrecins par lui fais et commis.
Si fu mis hors   d'icelle question, mené choffer en la cuisine en la maniere   acoustumée, et, en après ce, ramené sur lesdiz   quarreaux en jugement par devant les dessus diz presens   conseillers.
HORS de laquelle question, et sans aucune force ou   contrainte, icellui prisonnier, sur ce juré aus sains Evangiles   de Dieu, cogneut et afferma par serement, oultre   et par dessus la confession cy-dessus escripte, par lui faite,   que deux ans et demi a ou environ, autrement du temps   n'est record, en soy venant du païs d'Angers à Paris, se   logea en la ville de Nostre Dame de Clery, à deux lieues   de la ville d'Orliens, et, par l'ostesse où il estoit herbergiez,   fu mis couchier avec un autre homme qui estoit   couchié oudit hostel, auquel homme, de nuit, il qui   depose print en sa tasse, qu'il avoit mussée soubz le chevelz   de son lit, la somme de L s.
en blans de VIIJ d.
par.
piece, et, le landemain matin, se parti dudit hostel le   premier, sans le sceu de cellui homme auquel il avoit   mal prins et emblé iceulx L s.
.
Cogneut oultre, que, quatre ans a ou environ, lui et un   compaignon nommé Jehannin Oudin, d'Orliens, ne scet   de quel mestier il estoit, estans logiez en la ville de Dourdan,   en la compaignie d'un leur maistre, marchant de   pourceaux, et auquel ilz, comme ses varlés, avoient   gardez plusieurs pourceaux ès forez d'environ la ville   d'Orliens, Estamptes ou païs d'environ, sachans que leurdit   maistre avoit, en un certain jour dont il n'est record,   receu très-grant quantité de finance, après plusieurs paroles   et traitez par entre eulz fais ensamble, et eulx estans   couchiez en la chambre de leurdit maistre, en un petit   lit assez prez de celui où ilz estoient couchiez, se leverent   de nuit, prindrent la tasse de leurdit maistre, qu'il avoit   mussée soubz le chevez de son lit, en laquelle tasse eulx,   d'um commun assentement, mal prindrent et emblerent   en or la somme de LX frans; lesquelz, par eulx ainsi prins,   ilz, sans le sceu ou congié de leurdit maistre, ne aussi   qu'ilz se apperceust qu'il feust desrobé par la maniere   que dit est, se leverent le landemain des premiers de ladite   chambre, et, eulx partis loings d'icelle ville, fu par   ledit Jehannin, son compaignon, baillé dudit argent ou or   à lui qui parle, pour sa part et porcion, la somme de vint-cinq   frans, lesquelz il appliqua à son seul et singulier   prouffit; et d'ilec se partirent, lui et ledit Jehannin, et   oncques puis ne virent ou compaignerent li uns l'autre,   ne aussi ne vit, il qui parle, sondit maistre.
Item, cogneut, ledit Guillemin, prisonnier, que à la   foire Saint-Andrieu derrenierement passée, lui estant à   Neauffle-le-Chastel, il et Martin Duremort, de la ville   d'Estrepigny, lequel, pour ses demerites, a, puis ledit   temps, esté executé pour ses demerites à Montfort-l'Amaury,   à un soir, de nuit, en l'ostel Thomas du Buisson,   mal prindrent et emblerent une piece de drap pers de la   façon de Beauvaiz, contenant XIJ aulnes, une autre piece   dudit drap contenant X aulnes, et une autre piece de blanchet   contenant IIIJ aulnes, qui font en somme XXVJ aulnes   de drap, lequel drap ilz emporterent en la ville de   Saint-Germain en Laye, et illec par moittié le departirent   ensamble, laquelle moitié appartenant à lui qui parle il   apporta en la ville de Talevende, pour vendre, laquele   il vendi, à un marchant qui s'en aloit ou païs de Normendie,   la somme de XIJ frans d'or.
Et dist, sur ce requis,   que oncques plus ne fist de larrecins.
Si fu fait traire   erriere et appart sur lesdiz quarreaux.
APRèS lesqueles choses ainsi faites, ledit mons.
le prevost   demanda ausdiz presens conseillers leurs advis et   oppinions qu'il estoit bon de faire dudit prisonnier.
Tous   lesquelz, attendu l'estat dudit prisonnier, les larrecins   par lui fais et commis, et reiterés par plusieurs et diverses   fois, avec la traïson et fausseté par lui commise contre   sondit maistre, et la valeur desdiz larrecins, delibererent   et furent d'oppinion que l'en ne le povoit espargnier   qu'il ne feust executez comme un très-fort larron.
Veu   lequel procès et confessions faites par ledit prisonnier,   avec les oppinions desdiz conseillers, icellui Guillemin,   prisonnier, fu par ledit mons.
le prevost, et en sa presence,   condampné à estre pendu comme larron.
LEQUEL jugement fu executé ledit mardi Ve jour de   juillet mil CCCIIIJxx et dix.
Et n'avoit aucuns biens.
AL.
CACHEMARéE.
ERNOUL DE LATES.
L'AN DE GRACE MIL trois cens quatre vins et dix, le   mercredi VJe jour de juillet, par davant mons.
le prevost,   lui estant en jugement sur les quarreaux, presens   maistres Jehan Truquam, lieutenant dudit mons.
le prevost;   Martin Double, advocat du roy; Oudart de Fontenoy,   Jehan Soudant, Nicolas Bertin, Gieffroy Le   Goybe, Dreux d'Ars, auditeur; Andrieu Le Preux, procureur   du roy; Girart de La Haye, Robert de Pacy et   Robert de Tuilliere, examinateurs de par le roy nostre   sire ou Chastellet de Paris; fu attaint et fait venir des   prisons dudit Chastellet Ernoul de Lates, prisonnier detenu   oudit Chastellet, pour souspeçon d'avoir mal prins   et emblé à Jehan Petit, oblyer, demourant à Saint-Denis   en France, deux tasses d'argent.
LEQUEL prisonnier, juré aus sains Evangiles de Dieu   de dire verité sur ce que dit est, et de sa vie et gouvernement,   cogneut et confessa par son serement qu'il est nez   de la ville de Bruicelles, homme qui, tout le cours de   sa vie, a usé du mestier de boulengierie, et qu'il est clert,   en habit et possession de tonsure, non tenu de respondre   par davant ledit mons.
de l'accusacion dessus dite, et dist   que par l'evesque de Picardie que l'en dit de Beauvaiz   lui fu jà pieççà donné couronne en la ville de Bruicelles,   en la grant eglise, lui fist dire le vers de  Dominus pars ,   lui donna une buffve, et le fist lier la teste d'un bendeau   de toille.
Requis s'il scet lire ou cognoistre lettre aucune,   et se de ladite tonsure il ot lettre, et qui estoit present,   dit par son serement que oncques il n'en ot lettre, ne   ne saroit par qui prouver, et aussi ne cognoist lettre quelconques.
Et après plusieurs variacions et propos par   lui faiz et cogneuz sur la maniere de sadite tonsure, et   quant il la print premierement, cogneut et confessa, sans   aucune force ou contrainte, que, quelques variacions ou   denegacions que faites eust, verité est tele qui ensuit:   c'est assavoir, que pour ce que samedi darrenierement   passé ot XV jours ou environ, que ledit Jehan Petit, en   l'ostel duquel il avoit demouré par l'espace de IIJ mois   ou environ, en ladite ville de Saint-Denis, le trouva en   la cité de Paris, en la rue de la Viez-Peleterie, et lui dist   et requist que lesdiz deux hannaps d'argent par lui perdus,   et prins par icellui prisonnier en son hostel, si comme   l'en lui avoit dit, il li voulsist rendre et restituer; et qu'il   ot doubte de sondit maistre qu'il ne feist pugnir par justice,   et afin d'eschever la juridicion temporelle, se parti   hastivement et print congié de sondit maistre, s'en ala seul   sur un barbier demourant devant l'Ostel-Dieu de Paris,   par lequel barbier il qui parle, lors et premierement, fist   faire de nouvel sa tonsure; ne onques mais jour de sa   vie, paravant ce que dit est, n'avoit porté ou eu sur sa   teste signe de tonsure quelconques.
OYE laquele confession faite par icellui prisonnier, ledit   mons.
le prevost demanda ausdiz presens conseillers   leurs advis et oppinions que bon estoit faire dudit prisonnier,   et s'il devoit jouir de previlege de clert.
Tous   lesquelz delibererent et furent d'oppinion qu'il n'estoit   pas homme qui deubst joïr de previlege de clert, et qu'il   avoit abusé et mesusé d'icelle tonsure, et qu'il devoit   estre rez tout jus comme homme lay.
Et ainsi fu jugié et   condempné ledit prisonnier, et en sa presence, par ledit   mons.
le prevost; et ledit jugement, d'estre rez tout jus,   enteriné, executé et acompli assez toust après ledit jugement,   et oudit jour d'uy.
LE JEUDI ensuïant, VIJe jour dudit moiz, l'an dessus   dit, ledit mons.
le prevost estant en jugement sur les   quarreaux, presens maistres Jehan Truquam, lieutenant   dudit mons.
le prevost; Dreux d'Ars, auditeur; Andrieu   Le Preux, procureur du roy; Girart de La Haye, Robert   de Pacy et Robert de Tuillieres, examinateurs du roy   nostre sire en Chastellet; vint et fu present honorable   homme et sage maistre Jehan de Cessieres, nottaire du   roy nostredit seigneur et greffier criminel de son parlement,   lequel exposa de bouche à mondit seigneur le prevost,   comme par mons.
l'evesque de Paris avoit esté   presentée à la court et à messeigneurs de parlement,   une suplicacion contenant en effect que ledit mons.
le   prevost detenoit prisonnier ledit Ernoulet de Lates, lequel   il lui avoit fait requerre par plusieurs fois, comme   son clert non marié, prins en habit et possession de tonsure;   que depuis la repeticion faite par lui ou ses promoteurs   dudit clert, icellui mons.
le prevost ne l'avoit   voulu ne ne vouloit rendre à lui ou sesdiz promoteurs;   et pour ce vouloit que par ledit mons.
le prevost lui feust   dite la cause pour laquelle fait avoit ce que dit est, ou   qu'il venist par devers mesdiz seigneurs la dire et exposer   de bouche.
APRèS lesqueles choses ainsi faites, ledit mons.
le prevost,   en la presence dudit maistre Jehan de Cessieres, et   aussi desdiz presens conseillers, manda et fist venir ledit   Ernoulet de Lates, prisonnier, lequel, après ce qu'il ot   juré aus sains Evangiles de Dieu, et par la foy et serement   de son corps, dire verité de la maniere comme   premierement prins avoit le signe de tonsure, cogneut et   confessa, sans aucune force ou contrainte, et persevera   en la confession cy-dessus escripte, par lui faite; et oultre,   cogneut que, puis trois sepmaines a ou environ, il estant   en l'ostel dudit Jehan Petit, à Saint-Denis, environ heure   de disner, que ledit Jehan Petit, son maistre, estoit alez   disner en ville, entra en une chambre de sondit maistre,   en laquelle, par temptacion de l'ennemy, il print deux   tasses d'argent qui estoient en une ailmaille en ladite   chambre, lesqueles il porta en un jardin estant derriere   l'ostel dudit Jehan Petit, et illec les muça au bout d'une   haye, ouquel lieu elles furent environ IIIJ jours; et, ce   fait, se parti du service de sondit maistre, print icelles   deux tasses d'argent, les apporta à Paris, et icelles depeça   en plusieurs pieces, et en vendi l'once X sous, à plusieurs   merciers portans tabletes parmi la ville de Paris.
N'est   record des noms d'iceux ne aussi de leurs demeures.
LESQUELLES confessions faites par icellui Ernoulet,   prisonnier, ouyes, ledit maistre Jehan de Cessieres dist   que ce que il avoit ouy cognoistre audit prisonnier il   reporteroit et diroit de bouche à mesdiz seigneurs de   parlement, afin qu'ilz en ordonnassent comme il verroient   que bon seroit à faire.
ET ASSEZ tost après les choses dessus dites, vint sur   lesdiz quarreaux du Chastellet ledit maistre Jehan de Cessieres,   lequel, en la presence dudit mons.
le prevost, de   maistres Jehan Truquam, lieutenant dudit mons.
le prevost;   Dreux d'Ars, auditeur; Jehan de Tuillieres, Girart   de La Haye, Jehan de Bar, Nicolas Bertin, Robert de   Pacy, Robert de Tuillieres et Gieffroy Le Goybe, examinateurs;   rapporta et dist que, du comandement de   bouche à lui fait par mesdiz seigneurs de parlement, et   ouy le rapport par lui fait de sa confession faite par icellui   prisonnier, mesdiz seigneurs de parlement, tout consideré   et veu, avoient, et ont dit et ordonné que par ledit   mons.
le prevost soit procedé à l'encontre dudit   prisonnier, à son absolucion ou condempnacion, ainsi   qu'il sera à faire de raison, nonobstant la repeticion faite   par le promoteur dudit mons.
l'evesque pour avoir ledit   prisonnier.
CE FAIT, ledit mons.
le prevost demanda ausdiz presens   conseillers leurs advis et oppinions comme l'en avoit à   proceder contre ledit prisonnier.
Touz lesquelz, veu la   confession dudit prisonnier, avec les denegacions par lui   faites sur la maniere de savoir où il avoit prins les plas   et escuelles d'estain trouvées en sa chambre, et un cousteau   ployé aus plas et escueles, les noms de ceulx à qui   saing ou merq ilz avoyent esté et estoient signez, qui   avoyent esté ratissiez et effaciez, afin que l'en ne les   cogneust, delibererent et furent d'oppinion que il feust   mis à question.
à quoy ledit mons.
le prevost le condempna   en la presence dudit prisonnier.
EN ENTERINANT lequel jugement, ledit Ernoulet, prisonnier   fu mis à question sur le petit et le grant tresteau,   et requist instaument que hors d'icelle l'en le meist, et il   diroit verité des meffais, crimes et deliz par lui fais, dont   il en y avoit plusieurs.
Si fu mis hors d'icelle question,   mené choffer en la cuisine en la maniere acoustumée, et,   en après, ramené en jugement sur lesdiz quarreaux en la   presence desdiz conseillers.
HORS de laquelle question, et sans aucune force ou   contrainte, icellui Ernoulet, prisonnier, cogneut et confessa,   oultre et par-dessus la confession cy-dessus escripte,   que, demi-an a ou environ, il, pour lors demourant en   la Cité de Paris, en l'ostel Margot la pasticiere, auprès   des Marmousés, et que en l'ostel Jaquin Jobon, boulengier,   demourant illuec près, il fu appellé pour boire, et,   après ce qu'il ot beu oudit hostel, et alé et venu en icellui,   il print un gobelet d'argent qui estoit sur une table   emmi l'ostel dudit Jaquin, lequel il depeça en plusieurs   pieces et parties, l'a vendu n'est record à qui, ne combien.
Cogneut avec ce, que assez toust après ce qu'il ot prins   ledit gobelet d'argent, il mal print en l'ostel dudit Jaquin,   à une fois, deux salieres d'estain, par lui vendues, et par   deux autres foiz, l'une assez tost après l'autre, deux sacs   de toile, qui sont en sa chambre, avec un mantel sengle   par lui prins, IIIJ ans a, en l'ostel dudit Jaquin Jobon,   lequel il porta mucier soubz les piliers du Petit-Pont de   Paris, et que quant il le cuida retrouver là où il avoit   mis, l'en le lui avoit osté.
Item, cogneut que le grant plat d'estain, IJ escueles et   une saussiere d'estain prins et trouvez en sa chambre, il,   puis la Chandeleur ençà, print et embla en l'ostel de ladite   Margot la pasticiere, durant le temps qu'il estoit son   varlet.
Item, un autre petit plat et IIJ escueles, trouvés en ladite   chambre, avoir mal prinses en l'ostel d'un boulengier   demourant vers le fossé Saint-Germain; ausquelz plas   et escueles, d'un petit coustel ployé qui lui fut moustré,   et qui avoit esté trouvé en sadite chambre, il cogneust   avoir effacié et ratissié les noms de ceulx qui estoient   escrips ou fons d'iceulx, afin que n'en ne les cogneust.
Item, avoir mal prins, en l'ostel du boulengier de la   royne, puis Pasques ençà, deux plas, une escuele et deux   saussieres d'estain, lesquelz il vendi, à un sellier donc il   ne scet le nom, la somme de cinq soubz.
Item, cogneut oultre que, puis trois sepmaines ençà,   il mal print et embla, en l'ostel d'um pasticier demourant   en la Cossonnerie, quatre escuelles d'estain, par lui vendues   n'est record à qui, ne combien.
Et dist, sur ce requis,   qu'il ne se recorde pas qu'il ait fait plus autres   larrecins que ceulx dessus diz par lui cogneuz et confessez.
VEUES lesqueles confessions faites par ledit prisonnier   Ernoulet, le dessus dit mons.
le prevost demanda ausdiz   presens conseilliers leurs advis et oppinions comment il   estoit bon de proceder à l'encontre dudit prisonnier.
Tous lesquelz, veu ce que dit est, les reiteracions et   multitudes de larrecins par lui faiz, cogneuz, commis et   perpetrez, et la trayson faite en l'ostel de sesdiz maistres   et maistresses, delibererent et furent d'oppinion qu'il   feust executé comme larron, c'est assavoir pendu.
Oyes   lesqueles oppinions, et le procès dessus dit veu, ledit   mons.
le prevost condampna ledit Ernoulet, prisonnier,   et en sa presence, à estre executé et pendu comme larron.
APRèS lesqueles choses ainsi faites, vint en jugement   sur les quarreaux dudit Chastellet maistre Robert Caret,   promoteur de mons.
l'evesque de Paris, requist instaument   audit mons.
le prevost que ledit Ernoulet, prisonnier,   qui avoit esté prins en habit et possession de tonsure,   il lui voulsist rendre comme son clert, ou au moins qu'il   voulsist surseoir de proceder à l'execucion dudit prisonnier   jusques ad ce que, ledit mons.
l'evesque ou son conseil   ouy en la court de parlement, en feust autrement   ordonné.
LEQUEL mons.
le prevost, ouy la requeste dudit prisonnier,   et par le conseil et advis desdis conseilliers, ala   incontinent en la court de parlement, par devers messeigneurs   dudit lieu, en sa compaignie ledit promoteur, et   aussi maistre Andrieu Le Preux, procureur du roy; Ernoul   de Villers et Robert de Tuillieres, examinateurs   oudit Chastellet, lesquelz, ouys en ladite court, et ledit   mons.
le prevost retourné sur lesdis quarreaux du Chastellet,   et en la presence desdiz conseillers, dit et rapporta   que par mesdiz seigneurs de parlement, presens ledit   mons.
l'evesque et son conseil, le procureur general du   roy nostre sire audit lieu, et eulx ouys en tout ce qu'ilz   ont voulu dire, ont dit, ordonné, deliberé et commandé   audit mons.
le prevost, que le jugement dessus dit, par   lui donné et fait contre ledit Ernoulet, prisonnier, ou   autre tel, comme bon lui semblera, il face et execute   comme il verra que à faire fera de raison, nonobstant   ladite repeticion faite par icellui mons.
l'evesque ou son   promoteur, dudit Ernoulet, prisonnier.
CE FAIT, ledit mons.
le prevost commanda, et par   l'advis et deliberacion desdiz conseilliers, que ledit jugement   fait et donné contre le dessus dit Ernoulet, prisonnier,   feust executé.
LEQUEL jugement, assez tost après ce que dit est, fu   executé ledit jeudi VIJe jour dudit mois de juillet MCCCIIIJxx  et dix.
Et n'avoit aucuns biens.
AL.
CACHEMARéE.
OLIVIER LE RUFFET ET THEVENIN  DE LA ROCHE.
L'AN DE GRACE MIL TROIS cens quatrevins et dix, le   dymenche IIJe jour de juillet, par davant maistre   Jehan Truquam, lieutenant de mons.
le prevost, presens   maistre Ernoul de Villers et Jehan Soudant, examinateurs   de par le roy nostre sire en son Chastellet de Paris, furent   attains et fait venir en jugement sur les carreaux   Olivier Le Ruffet et Thevenin de La Roche, vignerons,   demourans à Marly-le-Chastel, prisonniers detenus oudit   Chastellet, et admené par les messiers de la porte du   Temple, pour ce qu'ilz les ont trouvez ysans des vignes   garnis de vint et une grappe de vergus; et oultre, pour   la desobeissance par eulx faite ausdis messiers.
Lesquelz   prisonniers, jurez de dire verité sur ce que dit est, cogneurent   et confesserent par leurs seremens qu'ilz estoient   nez du païs de Bretaigne, et que, puis deux ans en ençà,   ilz sont venuz demourer et ouvrer environ la ville de   Paris, ès villes de Charronne et autres voisines, et aussi   ès vignes estant environ la ville de Paris, tant à Montmartre   que vers la porte du Temple.
Dient avec ce, que les roisins sur eulx prins, ilz cueillyrent   ès vignes de messire Jehan Rigaut, chevalier, estans   vers ladite porte du Temple; et que lundi matin derrenierement   passé, qu'ilz se partirent de l'ostel dudit chevalier   pour venir ouvrer esdites vignes, ledit chevalier   et madame leur dirent que quant ilz leisseroient l'ouvrier   à midi, le samedi prochain ensuïant, que ilz leur apportassent   du vergus desdites vignes pour mettre en pastes,   disans que encore, vers le lieu de leurs demeures, ilz   n'en avoient point d'assez gros; et pour ce, eulx recordans   ou jour d'ier desdites paroles à eulx dites, cueillirent   iceulx roisins ès vignes dudit chevalier, en entencion de   les lui porter au giste en son hostel, quant ilz iroient   querre leurs journées de services fais en ladite sepmaine,   se mirent à chemin pour y aler; mais ilz furent prins et   rencontrez par lesdiz messiers, et admenez, pour ladite   cause, prisonniers au Chastellet.
Dient oultre, par leurs seremens sur ce requis, que   telle est la verité que dit est dessus, et non autrement,   et de ce se rapportent pour ou contre eulx en ce que   ledit chevalier en vouldra dire et deposer par serement.
Ce fait, fu deliberé par l'oppinion des dessus diz que,   avant que l'en procedast plus avant à l'encontre desdiz   prisonniers, ledit chevalier seroit envoyé querre d'office   de justice, à certain jour, pour estre examiné sur ce que   dit est en la presence desdiz prisonniers.
LE LUNDI XJe jour dudit mois de juillet, l'an dessus dit,   par davant mons.
le prevost, lui estant en jugement sur   les quarreaux, presens maistres Jehan Truquam, lieutenant;   Dreux d'Ars, auditeur; Jehan Villequin, advocat   du roy; Miles de Rouvroy, Girart de La Haye, Ernoul   de Villers, Robert de Tuillieres, Robert de Pacy et   Gieffroy Le Goybe, examinateurs, etc.; Jehan Filleul,   lieutenant du receveur de Paris; Jehan Chandelier, procureur   en Chastellet; vint et fu present le dessus dit messire   Jehan Rigaut, chevalier, lequel, en la presence desdiz   prisonniers, sur ce juré et par serement, dit et deposa   qu'il estoit bien vray que aucune fois il avoit veu lesdiz   prisonniers qui avoient ouvré à lui et en ses vignes; mais   il ne sera jà sceu que par lui, de son commandement, ne   aussi de sa femme, ilz ayent prins ou cueilly le vergus   dont mencion est faite cy-dessus; et, qui plus est, durant   toute icelle sepmaine, il qui depose ne vit iceulx prisonniers,   ne ne les alloua pour ouvrer en sesdites vignes;   mais est vray que les vignes qu'il a environ ladite porte   du Temple, il a alloués à faire en tache à un homme   demourant près ladite porte, d'un nom duquel il n'est   record, qui lui a dist que, en ladite sepmaine, iceulx   prisonniers ont ouvré à ses despens et journées ès vignes   de lui qui parle; et est la verité tele comme dit est dessus,   et nom autrement.
Toutesvoies dist, il qui parle, que   par occasion dudit vergus prins par iceulx prisonniers   en sesdites vignes, il ne leur demande riens, mais se tient   pour content de eulx.
APRèS lesqueles choses ainsi faites, ledit mons.
le prevost   demanda ausdis presens conseillers leurs advis et   oppinions comment il estoit bon et expedient de proceder   contre iceulx prisonniers.
Tous lesquelz, veu l'accusacion   dessus ditte et denegacion faite par iceulx prisonniers,   avec la confession ou deposicion dudit chevalier,   les ordonnances et estatus anciens fait sur la pugnicion   de ceulx qui sont trouvez delinquans ès cas et matiere   dessus dit, le cry et edit solempnel sur ce fait et crié   publiquement, qui est et doit estre chose notaire à   tous, attendu l'estat et personnes d'iceux prisonniers, qui   d'aucune chose ne pourroyent satisfaire partie, pour la   pouvreté d'iceulx, delibererent et furent d'oppinion que   iceulx prisonniers et chascun d'eulx feussent condampnez   à estre menez en une charrete depuis le Chastellet jusques   au pilory, ès hales, en un jour de samedi, ayans   environ leurs testes chappeaux de vigne, et plusieurs   grappes de vergus pendus à icellui chappel, et, avec ce,   que en cest estat ilz feussent tournez ou pillory, et, en   après, ramenez oudit Chastellet, et, partant, mis hors de   prison.
Veu lequel procès et oppinion desdiz conseillers,   ledit mons.
le prevost condampna iceulx prisonniers à   estre menez et tournez oudit pillory, par la maniere que   dit est, et en la presence d'iceulx prisonniers.
LEQUEL jugement fu executé le samedi XVJe jour de   juillet MCCCIIIJxx et dix.
AL.
CACHEMARéE.
GILETE LA LARGE.
L'AN DE GRACE MIL TROIS cens quatrevins et dix, le   mercredi XXVIJe jour d'avril, en jugement sur les   quarreaux, par davant mons.
le prevost, presens maistres   Jehan Truquam, lieutenant; Dreux d'Ars, auditeur; Andrieu   Le Preux, procureur du roy; Jaquet du Bois, advocat;   Miles de Rouvroy, Jehan de Bar, Jehan de Tuillieres,   Girart de La Haye, Ernoul de Villers, Nicolas   Bertin et Gieffroy Le Goybe, examinateurs du roy nostre   sire oudit Chastellet de Paris; fu attaint et fait venir en   jugement Gilete La Large, prisonniere detenue oudit   Chastellet, à la requeste de Jehan de Maalmes, son maistre,   demourant aus Coquelez, en la Savonnerie, pour souspeçon   d'avoir mal prins et emblé en son hostel, lui estant   alez en pelerinage à Nostre-Dame de Montfort, trois   cueilliers d'argent, trois ou quatre verges ou aneaux   d'argent, un anel d'or à IIIJ pelles, cinq pesnes de table   ouvrez de lin, et environ XXVIIJ sous en argent comptant,   toutes icelles chosses prinses ou coffre dudit de Malmes,   estant en sa chambre.
Laquelle prisonniere, sur ce jurée   et par serement de dire verité, et aussi de son estat et   gouvernement, cogneut et confessa estre née de la ville   de Rouen, en laquele elle a demoré tout le temps de sa   vie, ouvré de carder et filer laine et lin, sans aucune   autre chose quelconques, juques environ Noël derrenierement   passé que elle vint demourer en la ville de Paris,   en laquelle elle a demouré puis eu un lieu et en l'autre,   jusques environ l'entrée de Quareisme derrenierement,   que elle se mist à servir ledit de Maalmes, avec lequel   elle a continuelment demouré jusques à present, que sondit   maistre l'a fait emprisonner, ne scet la cause, sinon   celle accusacion dessus dite, dont elle est pure et innocent;   et ne se veult aucunement de ce rapporter audit   de Malmes ou autre personne quelconques.
JEHAN de Maalmes, dessus nommé, juré, en la presence   de ladite Gilete, dit et afferma par serement que   des biens dessus diz à lui emblez, ladite prisonniere lui   a rendu deux aneaux d'or chascun à quatre pelles, avec   une cuillier d'argent; lui a aussi, icelle prisonniere, cogneu   que desdiz XXVIIJ s.
d'argent elle a acheté une coste   hardie de drap marbré sengle à usage de femme, laquelle   coste est encore en son hostel, par devers lui qui parle,   et en sa garde.
LAQUELE prisonniere, interroguée de rechief et par   serement sur lesdiz aneaux et cuillier d'argent, et aussi   sur lesdiz XXVIIJ s.
par lui cogneues avoir rendues audit   de Maalmes, son maistre, nye plainement et absolument   icelles choses par lui avoir prinses ou restituées audit de   Malmes, son maistre.
VEUES lesqueles accusacions, denegacions et tesmoignage   dudit de Malmes, qui est homme d'onneur et d'estat,   la personne d'icelle prisonniere, lesdiz conseillers delibererent   et furent d'oppinion que pour savoir par sa bouche   la verité des choses dessus dites, elle feust mise à question.
Ouyes lesqueles oppinions et veu ledit procès,   icelle femme fu condempnée ad ce par ledit mons.
le   prevost.
EN ENTERINANT lequel jugement, pour ce que elle ne   voult autre chose confesser que dit est, fu mise à question   sur le petit et le grant tresteau; et ainsi comme l'en ot   mis un petit d'eaue sur elle, requist que d'icelle question   l'en le meist hors, et elle diroit verité.
Si fu mise hors   d'icelle question, mené choffer en la cuisine en la maniere   acoustumée, et, en après ce, ramenée sur lesdiz quarreaux;   et illec, en la presence des dessus diz, hors d'icelle gehine   et question, sans aucune force ou contrainte, cogneut et   confessa que, jeudi derrenierement passé ot VIIJ jours,   ainsi comme sesdiz maistre et maistresce estoient en pelerinage   à Nostre-Dame de Montfort, à un matin, et que   elle faisoit les lis dudit hostel, trouva d'aventure un   coffre ouvert, ouquel elle print les trois cueillers d'argent,   trois aneaux d'or et les XVIIJ sols par.
dessus diz;   desqueles cuilliers elle en a rendue une à sondit maistre;   les deux autres cuilliers sont ou feurre de son lit, au   droit son chevet, au lez destre, et deux d'iceulx aneaux   d'or appelles aussi rendues à leurdit maistre, un d'iceulx   vendu sur Grant-Pont, à Thomas Prevost orfevre, la   somme de XX sols.
Cogneut aussi que desdiz XXVIIJ s.
elle   acheta ladite coste hardie de marbré.
Et autre chose ne   vuelt confesser.
Si fu ramené en la prison de laquele elle   avoit esté admenée.
LE JEUDI VIJe jour de juillet ensuivant, l'an dessus dit,   par davant mons.
le prevost, presens maistre Jehan Truquam,   lieutenant; Dreux d'Ars, auditeur; Girart de La   Haye, Jehan de Bar, Jehan de Tuillieres, Nicolas Bertin,   Robert de Tuillieres, Robert de Pacy et Gieffroy Le   Goybe, examinateurs, etc.; fu attainte et fait venir en   jugement sur lesdiz quarreaux la dessus dite Gilete La   Large, prisonniere, qui continua et persevera ès confessions   cy-dessus escriptes, par elle faites; et pour ce que   elle ne voult dire la verité où elle avoit mises lesdites   IJ cuilliers d'argent autrement que dit, et que par ledit   de Maalmes, presens Jaquet Le Picart et Jehan Raimbout,   sergens à verge, ot esté dit et affermé, en la presence   d'icelle prisonniere, que le feurre du lit où elle   avoit dit que lesdites cuilliers d'argent estoient, avoit   esté serchié et visité diligenment, ouquel ilz n'avoient   aucune chose trouvé, par l'avis et oppinions desdiz conseilliers,   fu dit et deliberé que de rechief elle feust mise   à question, pour en savoir la verité.
Si fu faite despouillier,   mise, liée et attachiée à ladite question sur le petit   et le grant tresteau; et ainsi comme l'en li ot donné et jetté   de l'eaue, requist instaument que hors d'icelle l'en la   meist, et elle diroit verité.
Et, pour ce, fu desliée d'icelle   question, mise hors et menée choffer en la maniere   acoustumée.
HORS de laquelle question, et sans aucune force ou   contrainte, icelle Gilete, prisonniere, cogneut et confessa   que l'une des deux cuilliers d'argent par elle prinses   en l'ostel dudit de Maalmes, son maistre, elle, pour lors   que elle le print, porta icelle vendre sur Grant-Pont, à   un orfevre du nom duquel elle ne se recorde, et d'icellui   orfevre ot la somme de V s.
.
Cogneut avec ce, que en   l'ostel de sondit maistre elle mal print un viel drap linge   bien usé, qui ne valoit pas IJ s., lequel elle bailla à Jehenne   du Mesnil, sa commere, pour faire des drapeaux à son   enfant.
SAMEDI IXe jour dudit mois de juillet mil CCCIIIJxx et   dix, par davant mons.
le prevost, lui estant en jugement   sur les quarreaux, presens maistres Guillaume Porel, conseillier   du roy nostre sire en son parlement; Jehan Truquam,   lieutenant dudit mons.
le prevost; Andrieu Le   Preux, procureur du roy; Martin Double, advocat du   roy; Dreux d'Ars, auditeur; Oudart de Fontenoy, Jehan   Soudant, Nicolas Bertin et Gieffroy Le Goybe, examinateurs   du roy nostre sire en Chastellet de Paris; fu attainte   et fait venir Gilete La Large, prisonniere, dessus nommée,   laquelle, après ce qu'elle ot continué et perseveré   ès confessions cy-dessus escriptes, par elle faites, cogneut   oultre, et par dessus ce que dit est, les choses dessus   dites par elle prinses en l'ostel dudit de Maalmes, son   maistre.
Ainsi comme elle nestoioit et balyoit la maison   d'icellui, trouva un escu d'or de XVIIJ s.
par.
soubz une   table estant oudit hostel, lequel elle bailla à sondit   maistre.
VEUES lesqueles confessions et denegacions faites par   ladite prisonniere, ledit mons.
le prevost demanda ausdiz   presens conseillers leurs oppinions comme il estoit expedient   proceder contre ladite prisonniere.
Tous lesquelz,   attendu ce que contre elle l'en n'a aucune informacion   ou accusacion d'aucuns autres cas, et que c'est le premier   larrecin par elle commis, au moins qui soit venu à cognoissance   dudit mons.
le prevost; ce que ledit larrecin   fut fait, par ladite confession, tout à une fois; veu l'aage   et povreté d'icelle prisonniere, et que partie c'est tenue   pour contente; delibererent et furent d'oppinion que elle   feust menée ou pillory, tournée illec, l'oreille destre   coppée, et, en après, banye de la ville de Paris et dix   lieux environ à tousjours, sur peine d'estre enfouye toute   vive.
Ouyes lesquelles oppinions et veu ce present procès,   ledit mons.
le prevost le condampna ad ce.
LEQUEL jugement fu executé le samedi XVJe jour de   juillet mil CCCIIIJxx et dix.
AL.
CACHEMARéE.
JEHAN LE PORCHIER, HERMITE.
L'AN DE GRACE MIL trois cens quatrevins et dix, le   vendredi XXIJe jour de juillet, par davant mons.
le   prevost, presens maistres Guillaume Porel, conseillier   du roy nostre sire en son parlement à Paris, et Guillaume   Drouart, lieutenant dudit mons.
le prevost, eulx estans en   l'abbaye de Saint-Germain des Prez leiz Paris, vint et fu   present honorable homme et sage maistre Pierre du Moulin,   maistre en ars, demourant ou mont Saint-Hilaire de   Paris, lequel, après ce qu'il ot fait protestacion espresse,   et de ce appellé les dessus diz presens à tesmoings, que   pour chose qu'il entendist à dire, il ne le faisoit pour   aucun injure, mais pour verité dire, et aussi qu'il ne tendoit   que à fin civile, dist et afferma pour verité et en sa   conscience, par serment sur ce par lui fait aus sains Evangiles   de Dieu, qu'il est vray que lui et autres ses compaignons   demourant oudit hostel et lieu, ainsi comme un   pou après heure de tierce, et avoient disner, emmi la   rue, au devant de sondit hostel, il vit et ouy un homme   qui se fait appeller et nomme Jehan Le Porchier, lequel   estoit en icelle rue, en habit d'ermite, criant assez hault   les paroles qui ensuient: « Au povre Crist hermite, pour Dieu! »  et, en ce faisant, ce bouta à l'entrée de sondit hostel.
Lequel maistre Pierre, quant il y vit icellui hermite, lui   dist qu'il entrast plus avant, pour ce que l'alée d'icelle   maison estoit et est longue, et que le varlet estoit loings;   et en ce disant, s'aprocha dudit hermite, lequel lui demanda   s'il estoit prestre, et il lui respondi que non, jà   soit ce qu'il feust ès saintes ordres, comme diacre; et lors   icellui hermite lui dist à part qu'il, et deux autres hermites   en sa compaignie, estoient venuz naguieres à Paris pour   vouloir enpoysonner le roy et mons.
de Touraine, en la   compaignie du chevalier qui estoit prisonnier au Louvre.
Lesqueles paroles ouyes et entendues par icellui maistre   Pierre, il appella ses compaignons, qu'il avoit leissiez au   devant de ladite porte, et leur dist ce que ledit hermite   lui avoit dit; mès icellui hermite, veant iceulx compaignons   ensemble, commença à muer et changier lesdites   paroles, disant qu'il lui avoit dist qu'il avoit ouy dire   que au Louvre avoit un chevalier prisonnier, qui avoit   voulu empoisonner le roy et mons.
de Touraine.
Et, ce   fait, icellui maistre Pierre et sesdiz compaignons demanderent   audit hermite qu'il avoit bouté en sa tasse, qu'il   avoit pendue à sa sainture, qui estoit si gros.
Lisquelz   leur respondi que c'estoit fil, et non autre chose, qu'il   lui avoit mucé.
Mais, nonobstant icelles responses faites   par icellui hermite audit maistre Pierre et sesdiz compaignons,   ilz sercherent et garderent en icelle tasse, en laquelle   ilz trouverent une petite boiste de bois qui dedens   estoit, et, sans la ouvrir, demanderent audit hermite   qu'il avoit dedens icelle boiste; lequel leur respondi qu'il   n'y avoit riens.
Après lesqueles responses ainsi faites   par icellui hermite, et pour ce aussi qu'ilz trouverent en   icelle boiste plusieurs feuilles d'erbes, ne scevent queles,   et que ilz orent de rechief demandé audit hermite à quoy   faire elles estoient bonnes et queles vertu elles avoient,   et qui leur eust respondu que c'estoit pour garir fluit de   ventre, ledit maistre Pierre, par l'avis de sesdiz compaignons,   fist arrester ledit hermite, et mettre ou celier de   leur hostel, soubz une queue wide, là où il l'a leissié   jusques ad ce qu'il eust venu dire ce que dit est dessus   audit mons.
le prevost, afin d'en ordonner par lui comme   il verroit que bon seroit.
OUYE la deposicion duquel maistre Pierre, ledit mons.
le prevost, par l'advis et oppinion des dessus diz, envoya   querre ledit hermite par Henriet Le Clerc, sergent de la   XIJe; lequel hermite venu audit lieu de Saint-Germain   des Prez, et en la presence des dessus diz conseilliers et   dudit hermite, ledit maistre Pierre recita sadite deposicion   dessus dite escripte; et, ce fait, après que icellui   hermite ot juré aus sains Evangiles de Dieu de dire verité,   cogneut et confessa par serement qu'il est nez de la   ville d'Estrepigny, homme chartier et de labour, et que,   puis VJ ans ençà, a prins l'abit d'ermite par devocion.
Et dist que, puis Quareisme prenant derrenierement   passé, il se parti de ladite ville d'Estrepigny, et s'en ala à   Nostre-Dame de Bouloigne sur la mer, et depuis en plusieurs   autres pelerinages, jusques à samedi derrenierement   passé qu'il arriva à Paris; depuis lequel temps, il est alez   et venuz parmi Paris, despendu son argent, quis et serchié   son pain pour Dieu parmi la ville de Paris, et jusques   à aujourd'uy que par aucuns escoliers il fu prins et   aresté prisonnier, ne scet la cause pourquoy.
Et dist que la boiste sur lui trouvée lui fu faite et baillié   par un hermite d'Estrechy, nommé frere Jehan, et en laquele   boiste avoit IX feuilles d'une herbe appellé mateflon,   laquelle herbe est pour guarir des poux, et sy y avoit une   fueille qui garist de mal d'avertin.
Requis queles paroles   il dist audit maistre Pierre quant il parla aujourd'uy à lui,   et se de ce qu'il lui dist il se vuelt rapporter audit maistre   Pierre, dist qu'il ne s'en rapporte point au dit dudit   maistre Pierre, et n'est record qu'il lui dist, sinon qu'il   se recorde bien qu'il leur dist qu'il avoit ouy dire à Oudinet   de Rochefort, sergent à verge du Chastellet, qu'il   avoit un chevalier au Louvre qui estoit prins pour ce   que il avoit voulu empoisonner le roy; lequel Odinet il   trouva au devant du Chastellet de Paris, ou jour d'ier   qu'il burent ensamble.
Et autre chose ne voult cognoistre.
ET, POUR ce, en sa presence, fu fait venir Richart de   Bules, herbier, demourant devant rue Neuve Nostre-Dame   de Paris, auquel lesdites herbes dessus dites furent   moustrées, et lui commandé que icelles il regardast   et advisast bien et deuement, rapportast la verité de ce   qu'il en trouveroit.
Lequel Richart, après ce qu'il ot   icelles veus à grant diligence, rapporta que en la boiste   où lesdites herbes estoient, il a trouvé VJ fueilles d'erbe,   c'est assavoir: une fueille de  jacia nigra , et une de plantain   ront, appellé en latin  plantago minor , et les quatre sont de   lasseron, appellé en latin  rosti poterugni ; et dit que la   fueille de  jatria nigra  est venimeuse, et ès autres il n'y   a quelque venin que il qui depose sache.
CE FAIT, fu ledit hermite, et par le commandement   dudit mons.
le prevost, mené prisonnier ou Chastellet du   roy nostre sire, à Paris, par ledit Henriet Le Clert, sergent   de la XIJe.
LE MARDI ensuïant, XXVJe jour de juillet, l'an dessus   dit, par devant mons.
le prevost, lui estant en jugement   sur les quarreaux, presens maistre Guillaume Porel, conseiller   du roy nostre sire en son parlement; Jehan Truquam   et Guillaume Drouart, lieutenans dudit mons.
le   prevost; Dreux d'Ars, auditeur; Martin Doble, advocat   du roy; Jehan de Bar, Miles de Rouvroy, Ernoul de   Villers, Jehan Soudant, Robert de Tuillieres, Robert de   Pacy, Nicolas Chaon et Gieffroy Le Goybe, examinateurs   en Chastellet; fu mandé et fait venir sur lesdiz quarreaux   Robert de Cantelou, espicier, demourant en la grant rue   Saint-Denis, né de la ville d'Estrepigny, pour ce que l'en   disoit qu'il savoit bien de quel estat, vie et renommée   ledit hermite estoit; lequel, après ce qu'il ot juré aus   sains Evangiles de Dieu dire verité, dist et afferma par   serement qu'il avoit ouy dire oudit païs d'Estrepigny, et   aussi à un qui est cirurgien du roy nostre sire, que ledit   hermite estoit homme de mauvaise vie et renommée,   et souspeçonné d'estre larron, et qui avoit mené lonc   temps une fille de pechié par pays, et que aussi, puis un   an ençà, il estant prisonnier en la ville de Lonc-Champ,   près d'icelle ville d'Estrepigny, appartenant à mons.
de   Tanquarville, rompi icelles prisons, et s'en ala là où il lui   pleust, ne oncques puis ne fu veu ou pays.
LEQUEL hermite, ce fait, fu attaint en jugement sur   les quarreaux, et, en la presence desdiz conseillers, juré   et interrogué par serement de dire verité, cogneut et   confessa que, lonc temps a, il se acointa d'une fille nommée   Marion, pour lors demourant à Vittry, avec laquelle   il a continuelment esté, n'est record combien de temps,   laquelle a eu de lui plusieurs enfans.
Dist avec ce, sur ce requis, qu'il est mariez, et que sa   famme va par le pays querant et serchant aumounes pour   Dieu passez sont XIIIJ ans, et que, puis ledit temps, il a   alé et venu par pays, tant à Rome la grant, à Sainte-Katherine   du mont Signay, oultre mer, que en plusieurs   et divers pelerinages.
Et dist que puis naguaires, ainsi   qu'il queroit les aumosnes en la ville de Lonc-Champ, il   fu prins par la justice dudit lieu, sans autre meffait ou   delit, et miz ès prisons dudit seigneur de Tanquarville.
Et dist, sur ce requis, que lui estant esdites prisons, il   fu accusé, par la garde de la justice dudit lieu, de larrecin;   desquelles prisons il se parti par l'uys d'icelles prisons,   qu'il rompy avec le sueil dessoubz ledit huys; et,   lui parti desdites prisons, s'en ala en pelerinage à Nostre-Dame   de Bouloigne, ouquel lieu il trouva un hermite qui   se disoit hermite de Roussillon, vers Avignon; lesquelz,   après ce qu'ilz orent parlé ensamble, appointerent qu'ilz   cueilleroyent très-grant quantité de certaines herbes que   ledit hermite de Roussillon moustra à lui qui parle, et   quant ilz en auroyent grant quantité, ilz vendroient à   Paris, et feroyent de la poudre pour empoisonner le roy   et mons.
de Touraine, et aussi que ledit hermite de Roussillon   vendroit à Paris, et là attendroit lui qui parle, et   que lui qui parle yroit par devers l'ermite de Bethinie,   le feroit venir à Paris, et que eulx trois estans ensamble   à Paris, ordonneroyent desdites poudres comme ilz   avoient paravant dit, ordonné et appointé ensamble.
Et   dist, sur ce requis, que icellui complot de faire lesdites   poudres et poisons pour enpoisonner le roy et mons.
de   Touraine, ilz ont fait par entre eulx, de leur mauvaise   volenté, sans le sceu, requeste, moucion ou ennortement   de personne quelconques.
APRèS lesqueles choses ainsi faites, cogneues et confessées   par ledit hermite, prisonnier, demandé fu par   ledit mons.
le prevost, ausdiz conseillers presens, leurs   advis et oppinions comment l'en procederoit contre ledit   hermite.
Tous lesquelz, veue ladite accusacion faite   contre ledit hermite, la boiste et herbes dont il fu trouvez   saisis, l'estat d'icellui, les denegacions, confessions et   variacions faites par icellui hermite, avec le tesmoing   dudit herbier, la matiere qui estoit grande et pesant, delibererent   et furent d'oppinion que pour savoir plus à   plain par sa bouche la vie et estat dudit hermite, et aussi   desdites herbes et poisons, qu'il feust mis à question.
Ouyes lesqueles oppinions et veu le procès dessus dit,   ledit mons.
le prevost condempna icellui hermite à estre   miz à question, et en sa presence.
EN ENTERINANT lequel jugement, ledit hermite fu fait   despouillier, mis, lié par les mains à la question, et ainsi   comme l'en le vouloit estendre en ladite question, requist   humblement que hors d'icelle l'en le voulsist mettre, et   il diroit verité.
Si fu deslié et ramené en jugement sur   lesdiz quarreaux.
Et hors d'icelle question, sans aucune   force ou contrainte, cogneut et confessa par son serement   que, quatre ans a ou environ, il et Jehan Jourdan, de la   ville d'Ableville, et tisserrant de draps, pour lors demourans   en ladite ville d'Estrepigny, ainsi comme eulx venoyent   ensemble de la ville de Gournay en Normendie   en icelle ville d'Estrepigny, encontrerent d'aventure, en   un boys qui estoit ou chemin, Jehan Basin, drapier, demourant   à Gisors.
Lequel Jourdan, recordant que entre   luy et ledit Basin avoit eu certain descort de paroles,   ainsi comme il avoit ouvré audit Basin en icelle ville de   Gisors, dist à lui qui parle qui le bateroit, et, ce fait, le   asalli, bati et navra, et lui qui parle avec lui, et tant que   illec ilz le leisserent pour mort.
Sur lequel Basin ilz trouverent   trois frans d'or, dont il qui parle ot à sa part   XXIIIJ s.
en blans de quart d.
par.
piece.
Item, cogneut que, XX ans a ou environ, lui qui parle   et Jehannin Bailleharche, lors estans et demourans en la   ville d'Estrepigny, de nuit, prindrent en l'ostel de Jehannin   Baillehache, pere dudit Jehannin, un lit, lequel ilz   vendirent, en icelle ville d'Estrepigny, la somme de XIJ s.,   dont il qui parle ot à sa part VJ s.
.
Item, dist que, XVIIJ ans a ou environ, lui et autres   compaignons, jusques au nombre de V, dont il n'est record   des noms, de nuyt, prindrent en la court de l'ostel de   Jehennete La Bonarde, demourant à Estrepigny, un septier   de blé, lequel ilz mirent en un sac qu'ilz avoient   porté avec eulx, le vendirent XIIIJ s., lesquelz ilz burent   ensamble celle dite nuit.
Et dist, sur ce requis, que pour   souspeçon de la mort dudit Jehan Basin, dont il fu accusé   ou pays, il se parti dudit pays d'Estrepigny, et, pour   ceste occasion, il fu prins et emprisonné audit lieu de   Lonc-Champ.
Les prisons duquel lieu il a rompues par   la maniere que dit est.
Item, cogneut que, IIIJ ans a ou environ, lui qui parle   et Jehannin Botheron, foulon, demourant à Saint-Denis,   estans logiez aux Maillés, à Saint-Denis en France, prindrent,   de nuyt, une coste hardie à femme de drap pers,   laquele ilz vendirent à un cordouennier demourant en   ladite ville Saint-Denis, à l'enseigne des Quatre-Finaux,   la somme de XXIIIJ s.
.
Et avec eulx, à prendre ladite coste,   fu Jehannin Vyon, laboureur de bras, demourant à   Ville-Painte.
Item, cogneut que, troys ans a ou environ, après la   Chandeleur, il estant logiez à l'enseigne de l'Espée, en   la ville de Villeblovain, et ainsi comme il et plusieurs   autres compaignons soupoyent ensamble, des noms desquelz   il n'est record, ne n'avoit aussi à eulx que pou ou   neant de cognoissance, vint à eulx un varlet d'icelle ville   de Villeblovain, qui leur dist que le prevost de ladite   ville de Villeblovain, en l'ostel duquel estoient logiez un   chevalier ou escuïer, ne scet lequel, qui estoit à troys   chevalx, le avoit mandé afin que ilz convoyast iceulx   chevalier ou escuïer, et les conduisist avant jour oultre   les boys qui estoient entre icelle Villeblouvain et Moireet.
Lesquelz le avoyent fait sousper avec eulx, et li   avoyent prié qu'il se levast très-bien matin, afin qu'il   peussent estre audit lieu de Moret au point du jour, et   qu'il convenoit qu'ilz venissent au giste à Paris, pour besoigner   à une journée qu'ilz avoient en parlement audit   landemain.
Lesquelz compaignons et lui qui parle estans   à ladite table, et aussi ledit varlet, ouyes ces chosses,   distrent par entre eulx à icellui varlet qui les devoit conduire   le chemin qu'il tendroit, et les meneroit, et qu'ilz   seroient au devant d'eulx et de lui environ le point du   jour.
Et assez tost après qu'ilz orent souppé, se partirent   ensamble jusques au nombre de XIJ compaignons, la plus   grant partie desquelz estoyent bocherons, et demouroyent   en icelle ville, si comme ilz se recorde qu'ilz disoient lors   à lui qui parle; lesquelz tous ensamble s'en alerent ès   bois par où iceulx chevalier et homme de cheval devoyent   passez, et quant ilz furent entrez et alez bien avant   esdiz bois, les aucuns d'iceulx XIJ compaignons, n'est   record lesquelz, pour ce qu'il estoit nuit et faisoit moult   obscur, prindrent icellui chevalier et escuïer, le aterrerent   à terre de coups qu'il ouy que l'en lui donnoit; et   lequel, en ce faisant, disoit, en criant moult haut, ces   paroles en substance: « Pour Dieu, beaus seigneurs, que me   demandez-vous? Prenez ce que j'ay d'argent, et me laissiez la   vie, ou au moins ne tuez pas mon filz qui cy est avec moi, ne le   varlet aussi; car il n'est pas à moy, et le m'a presté le bailli de   Senz, pour venir avec moy jusques en la ville de Paris.
» Mais,   nonobstant toutes ces choses, iceulx IIJ hommes de cheval   furent illec aterrez et lessiez mors en la place; et se   recorde que, il qui parle, que il ne fery oncques aucun   d'icelx chevalier ou escuïer et filz d'icellui, mais il est   bien record que d'un baston gros qu'il tenoit en sa main,   et à quoy il se appoyoit, il feri le varlet d'iceulx en la   teste, ne scet quans coups.
Et dist que sur ledit chevalier   ou escuïer fu trouvé en or XL fr., dont il ot à sa part   IIJ frans; et les chevaulx sur quoy ilz estoient montez   furent par aucuns desdiz compaignons admenez vendre   en la ville de Paris, et illec vendus, dont il qui parle ot   depuis à sa part VJ frans.
Item, cogneut et confessa que, en may derrenierement   passé, au retour de la foire de Morigny l'Abbaye, qui est   près d'Estampes, ot troys ans ou environ, lui qui parle,   acompaigniez de Jehannin Godart, demourant à Dourdan,   tisserrant de draps; Colin Guerart, demourant à Chastres   soubz Montlehery, laboureurs de draps; com Verart   des Ermences, près de Ableville, faiseur de gans; Robinet   Guerout, dit Goulet, près Andeli, et Jehannin Gresillon,   demourant à Lisois, en la forest de Lyon; ainsi comme   ilz buvoient en une taverne en la ville d'Estrechy, tous   à un escot, en l'ostel du prevost d'icelle ville, survindrent   asseoir près d'iceulx, pour boire, deux compaignons à   pié, marchans; et en buivant, lui qui parle et sesdiz compaignons   ouyrent et entendirent que iceulx marchans disoient   li uns à l'autre que ladite foire de Morigny ne leur   avoit riens valu, et que l'un d'eulx n'avoit vendu de ses   denrées que pour dix frans, et l'autre pour VJ fr.
.
Lesqueles   paroles ouyes et entendues par eulx, iceulx   VJ compaignons delibererent par entre eulx ensamble et   furent d'acort que trois d'iceulx, c'est assavoir lesdiz Godart,   Guerart et Berart, yroient au devant desdiz deux   marchans, qui devoient passer par les bois de Tarso, et   lui qui parle, et lesdiz Guerout et Gresillon, yroient   après, et que quant ilz auroient attains li uns l'autre,   qu'ilz desroberoyent iceulx IJ marchans.
Lesquels VJ compaignions   firent et acomplirent leurdite promesse et accort.
Mès sitost comme iceulx IIJ premiers compaignons   virent et aperceurent iceulx IJ marchans, ilz les assaillierent   et tuerent illec; desquelz marchans ilz prindrent environ   XVJ frans qui estoient sur eulx, les departirent ensamble,   et en ot, il qui parle, à sa part et porcion, IIJ fr.
.
Et dist, sur ce requis, que tele est la verité que dit est et   escript cy-dessus; et pour ce qu'il ne voult autre chose   cognoistre desdites poisons et herbes sur lui trouvées,   dont cy-dessus est faite mencion, pour en savoir plus à   plain la verité, dist fu et deliberé, par l'advis et oppinion   desdiz conseilliers dessus nommez, qu'il feust très-bien   questionnez et fort.
ET, CE FAIT, pour entretenir et acomplir ledit jugement,   fu icellui hermite mis et lié à la question, et, en   ce faisant, dist et afferma par son serement que, quelque   confession, variacion ou denegacion qu'il eust cy-dessus   faite, sur la maniere desdites poisons et herbes sur lui   prinses et trouvées, toutesvoyes il estoit vray que ces   choses il avoit dites afin d'eschever qu'il ne feust pendus,   mais en entencion que l'en lui coppast le coul,   afin de souffrir mort plus hastivement; et n'estoit riens   de chose qu'il eust dite touchant ceste matiere, mais   l'avoit dit afin d'alongier sa vie.
Et neantmoins, par l'advis   desdiz conseillers, fu dist qu'il feust questionnez, lequel   le fu sur le petit et le grant tresteau, et tousjours persevera   en ladite denegacion par lui faite pour raison desdites   herbes.
Et pour ce que autre chose ne voult confesser,   fu mis hors d'icelle question, mené choffer en la   cuisine en la maniere acoustumée; et après ce qu'il ot   beu et mengié, choffé et soy refreschi, fu de rechief ramené   en jugement sur lesdiz quarreaux.
Et en la presence   desdiz conseilliers, sans aucune force ou contrainte, continua   et persevera ès confessions cy-dessus escriptes, et   par lui faites et à lui releues, et dist et afferma par serement   icelles estre vrayes, et par lui esté commises en la   maniere que dit est et escript cy-dessus.
VEUES lesqueles confessions et procès cy-dessus escript,   fait par ledit hermite, ledit mons.
le prevost demanda   ausdiz presens conseilliers leurs advis et oppinions comment   l'en avoit à proceder contre ledit hermite, prisonnier.
Tous lesquelz, veu l'estat et personne d'icellui, les   variacions, denegacions et confessions par lui faites, delibererent   et furent d'oppinion qu'il estoit un très-fort   larron et murdrier, et que, comme tel, il feust executé,   c'est assavoir trainé et pendu, sauf lesdiz Tuillieres, Pacy,   Chaon et Goybe, qui furent d'oppinion que, jà soit ce   que ledit hermite, par sadite confession, eust bien deservi   à estre executé comme traitre et murdrier, que l'en surseist   de faire icelle execucion jusques au landemain, afin   de savoir se ledit hermite perseverroit esdites confessions   par lui faites.
Ouyes lesqueles oppinions et veu ledit procès,   ledit mons.
le prevost condampna icellui hermite, et   en sa presence, pour les causes dessus dites, par lui cogneues   et confessés, à estre trainé et pendu, et en sa presence.
LEQUEL jugement fu executé ledit mardi XXVJe jour de   juillet mil CCCIIIJxx et dix.
Et n'avoit aucuns biens.
AL.
CACHEMARéE.
MARGUERITE LA PINELE.
L'AN DE GRACE MIL TROIS cens quatrevins et dix, le   samedi XXVe jour de juing, par devant maistre Jehan   Truquam, lieutenant de mons.
le prevost, presens maistres   Dreux d'Ars, auditeur; Miles de Rouvroy, Oudart de   Fontenoy, Nicolas Bertin, Robert de Pacy et Gieffroy   Le Goybe, examinateurs de par le roy nostre sire ou   Chastellet de Paris; fu attainte des prisons dudit Chastellet,   et fait venir en jugement sur les quarreaux, Marguerite   La Pinelle, demourant à Meaulx, prisonniere detenue   oudit Chastellet, pour ce qu'elle a prins et emblé, dedens   le moustier de Saint-Jehan en Greve, en la bourse   de Perrin Le Champuiseur, demourant en la rue Jehan   Le Conte, un anel d'or à une grosse pierre, lequel anel   fu trouvé en la bource d'icelle Marguerite.
Laquelle prisonniere,   examinée de dire verité sur ce que dit est, et   de ses autres fais par elle commis et perpetrez, dit et   afferma par serement estre née du pays de Meaulx, et   que tout le temps de sa vie elle a esté et demouré en la   ville de Paris, et servi comme chamberiere, sans estre   reprinse d'aucun cas villain ou reprouche.
Et quant audit   anel que l'en dit estre trouvé sur elle, dit par son serement   qu'il n'en est riens, ne jà ne sera sceu ou prouvé   contre elle.
Requise la cause pourquoy elle fu prisonniere   oudit Chastellet au temps que la royne vint nouvelment   à Paris, dit que ce fu pour ce que elle fu accusée   d'une bourse à femme, que l'en disoit que elle avoit   vendue en la rue de la Viez-Peleterie, à Paris, et que de   ce ladite royne li fist grace et pardon, jà soit ce que elle   n'en ait aucunes lettres.
Requise là où elle a prins l'argent   et or qui a esté trouvé en sa bourse, dit par son   serement que un escu de Flendres qui est en sadite   bourse, avec environ deux frans en blans, elle avoit euz   de la penne de la robe que elle qui parle a vestue, laquele   elle a vendue ladite somme.
Et dist que en sadite bourse   n'avoit plus d'argent que dit est dessus.
VEUES lesqueles accusacions, denegacions et confessions   faite par icelle prisonniere, ledit lieutenant demanda   ausdiz presens conseilliers leurs advis et oppinions comme   l'en avoit à proceder contre icelle.
Tous lesquelz, attendu   l'estat et personne d'icelle prisonniere, qui est femme de   vie dissolue, les denegacions par elle faites, la valeur dudit   anel d'or, prisié par les orfevres et perriers dessus   le pont à IIIJ fr.
et demi, que autrefois elle avoit esté   reprinse pour cas de crime, comme par sadite confession   appert, que dudit anel elle fu trouvée saisie, et en sa   bourse, si comme tesmoignié a esté par ceulx qui prisonniere   l'admenerent, ce aussi que elle ne scet à dire quel   somme d'argent il avoit en sa bourse, en laquele fu trouvé   un franc de XVJ s., et un escu de Flendres de XVIIJ s., et   en blans de VIIJ d., IIIJ d.
et XIJ d.
par., la somme de   IIJ frans et VJ s., que pour en savoir plus à plain par sa   bouche la verité dudit larrecin, et des autres crimes et   delis par elle fais, commis et perpetrez, elle feust mise à   question.
EN ensuïant lequel jugement, ladite prisonniere fu de   rechief faite venir en jugement par devant ledit lieutenant   et en la presence des dessus diz conseilliers, à laquele fu   dit que de ce que dit est elle deist verité, ou l'en le li   feroit dire, et seroit mise à question.
Laquele prisonniere,   pour ce que elle ne voult autre chose cognoistre que dit   est dessus, fu mise à question sur le petit et le grant tresteau;   et requist instaument que hors d'icelle l'en la meist,   et elle diroit verité.
Si fu misse hors d'icelle question,   mené choffer en la cuisine en la maniere acoustumée, et,   en après, ramenée en jugement sur lesdiz quarreaux, par   devant lesdiz lieutenant et commissaires.
HORS de laquelle question, sans aucune force ou contrainte,   icelle Marguerite, prisonniere, jurée et par serement,   cogneut et confessa que, ou jour d'yer, environ   heure de vespres, elle estant en l'eglise de mons.
Saint-Jehan   en Greve, se tray près d'un homme qui estoit en   ladite eglise, et regardoit les malades qui en icelle eglise   prenoyent congié de mons.
saint Jehan, en la tasse duquel   homme elle qui parle print ledit anel d'or, et icellui   bouta et mussa en sa bouche.
Cogneut avec ce, que les deux pieces d'or trouvées   en sa bourse lui furent bailliées par un freppier nommé   Christon, demourant au carrefour Saint-Severin, auquel   elle avoit vendu certaine plante de vigne que elle souloit   avoir ou terroir de Vittry; et quant à ladite monnoye   blanche, dist par son serment que elle l'avoit eu d'un   frepier demourant ès hales, duquel elle ne scet le nom,   auquel elle avoit vendu la penne de sa coste hardie que   elle a vestu.
Et pour ce que autre chose que dit est dessus   ne voult confesser, elle fu ramenée en la prison de laquelle   elle avoit esté attainte; et, ce fait, fu commandé à maistre   Robert de Pacy, examinateur oudit Chastellet, qu'il se   transportast par devers ledit Christon, et de ce que a dit   et deposé ladite femme touchant icellui Christon il sceust   la verité, et raportast ce qu'il en trouveroit.
LE JEUDI VIJe jour de juillet l'an dessus dit, par davant   mons.
le prevost, presens maistre Jehan Truquam, lieutenant   dudit mons.
le prevost; Dreux d'Ars, auditeur;   Girart de La Haye, Jehan de Bar, Jehan de Tuillieres,   Nicolas Bertin, Robert de Pacy et Gieffroy Le Goybe,   examinateurs; fu present ledit maistre Robert de Pacy,   lequel rapporta qu'il avoit parlé au dessus dit Christon,   lequel lui avoit dit que verité estoit que, demi-an avoit   passé ou plus, il se recordoit bien que de ladite Marguerite,   prisonniere, et laquelle il lui avoit moustrée sur les   quarreaux dudit Chastellet, et d'un homme qui estoit   avec elle, il avoit d'eulx deux acheté environ demi-quartier   de vigne qu'ilz avoyent ensamble pour indivis, assis   ou terrouir d'Ivry, et de ce leur avoit dès lors baillée   l'argent, c'est assavoir, à ladite prisonniere IJ frans en or,   et à l'omme un franc en or et environ XX ou XXIIIJ s.
en   menue monnoye, n'est record lequel.
Et pour ce fu   mandé et fait venir en jugement ladite prisonniere en la   presence desdiz conseillers, laquele, sur ce interroguée,   cogneut qu'il estoit vray ce que ledit commissaire et examinateur   avoit dit et rapporté; mais elle avoit iceux   IJ frans par espargne que elle avoit faite, muez esdites   deux pieces d'or sur elle trouvées.
Oy le rapport duquel   commissaire, avec la confession et responce de ladite   prisonniere, deliberé fu par lesdiz conseilliers que elle   feust encore mise à question, pour savoir par sa bouche   de ce la verité plus à plain.
Laquelle, ce fait, fu mise à   question sur le petit et le grant tresteau, et autre chose   ne voult cognoistre que dit est dessus, mais tousjours   persevera et continua esdites confessions par elle faites;   et, pour ce, fu mise hors d'icelle question, menée choffer   en la cuisine en la maniere acoustumée, et, en après,   remise en la prison dont elle avoit esté attainte.
MARDI, second jour d'aoust, l'an mil CCCIIIJxx et dix,   par davant mons.
le prevost, presens maistres Guillaume   Porel, conseiller du roy nostre sire en parlement; Aubery   de Troye, conseillier du roy; Jehan Truquam, lieutenant   dudit mons.
le prevost; Dreux d'Ars, auditeur; Nicolas   Bertin, Ernoul de Villers, Jehan Soudant, Robert   de Pacy et Gieffroy Le Goybe, examinateurs; fu attainte   des prisons où elle estoit la dessus dite Marguerite La   Pinele, prisonniere, et fait venir en jugement sur les   quarreaux, laquelle, sans aucune force ou contraintecontraintre,   continua et persevera ès confessions cy-dessus escriptes,   à li leus mot après autre, disant et affermant par serement   icelles avoir faites, cogneues et confessées par la fourme   et maniere que dessus sont escriptes, et aussi icelles estre   vrayes.
Et, ce fait, fu ladite prisonniere faite traite   arriere sur lesdiz quarreaux, et par ledit mons.
le prevost   demandé ausdis presens conseilliers leurs advis et oppinions   qu'il estoit bon estre fait d'icelle prisonniere.
Tous   lesquelz, veu l'estat et personne d'icelle prisonniere,   les denegacions et confessions par elle faites, cy-dessus   escriptes, et que autrefois elle a esté accusée et reprinse   de larrecin, attendu aussi la valeur du larrecin dudit anel   d'or, le lieu là où elle le print et la maniere comment,   delibererent et furent d'oppinion que elle estoit une forte   larrenesse, et que, comme telle, elle feust executée, c'est   assavoir enfouye toute vive.
Ouyes lesqueles oppinions   et veu ledit procès, ledit mons.
le prevost condempna   icelle Marguerite à estre executée pour ses demerites et   enfouye toute vive; lequel jugement il prononça en la   presence de ladite prisonniere.
LEQUEL jugement fu executé le mercredi IIJe jour   d'aoust MCCCIIIJxx et dix.
Et n'avoit aucuns biens.
AL.
CACHEMARéE.
MARGOT DE LA BARRE, DITE DU COINGNET.
L'AN DE GRACE MIL CCC quatrevins et dix, le samedi   XXXe jour de jullet, par davant monseigneur le prevost,   presens maistre Jehan Truquam, lieutenant dudit   mons.
le prevost; Dreux d'Ars, auditeur; Martin Double,   advocat du roy; Jehan de Tuillieres, Jehan de Bar, Robert   Petit-Clerc, Miles de Rouvroy, Ernoul de Villers   et Robert de Tuillieres, examinateurs du roy nostre sire   en son Chastellet de Paris; fu attainte et faite venir en   jugement sur lesdiz quarreaux Margot de La Barre, dite   du Coignet, prisonniere detenue oudit Chastellet, pour   souspeçon que elle ne soit faisante et consentant des   ensorcelemens ou poisons faites et données à Hainsselin   Planiete et Agnesot, sa femme, fille de Jehenne Herberde,   dite la Petite, demeurant en l'ostel du Griffon, ou fossé   Saint-Germain.
Laquelle prisonniere, sur ce jurée de dire   verité aus sains Evangiles de Dieu, et aussi de sa vie et   gouvernement, congneut et confessa estre née de la ville   de Beaune en Gastinoiz, et que d'icelle ville elle se parti   en sa junesce, passez sont XLIIIJ ans, avec un compaignon   qui le mena tout le temps de son aage; elle a fait de son   corps sa volenté, et icellui a abandonné à tous bons compaignons   qui d'elle ont volu faire leurs plaisirs et voulentez,   tant ès bonnes villes du royaume, où elle est   allée, puis en une ville, puis en l'autre, que aus champs,   où elle a esté assise lonc temps avec les autres filles de   vie et de pechié; et dist que, pour ce qu'il li fu dit et   prié, par aucuns des amis d'une jeune femme nommée   Agnesot, femme dudit Hainsselin, que elle avoit moult   grant mal en sa teste, et que le servel de la teste li cheoit   sur les yeulx, sur le nez et en la bouche, elle recordant   des paroles et bons enseignemens que sa feue mere li   avoit dittes et enseignées en sa jeunesce, dist à ceulx   qui la venoient prier et requerre que elle garrisist ladite   Agnesot, que au plaisir de Dieu, et bien brief, elle le   garriroit.
Se parti de sondit hostel oudit jour d'uy, et   print en sondit hostel des herbes que achetées avoit la   veille de la Saint-Jehan derrenierement passée, et en passant   par l'oustel de mons.
de Bourbon, assez près du Louvre,   cueilly un petit d'erbe nouvelle apellée aumosniere,   laquelle elle lya et entorteilla environ icellui chappel,   qui estoit fait de vieilles herbes; et, ce fait, vint en   l'ostel et au lit où icelle Agnesot estoit couchiée, laquele,   quant elle l'ot veue et regardée, et advisé de son povoir   la maladie que elle avoit, li dist les paroles qui ensuient:   « Agnesot, m'amie, je ne vous donnoy point de chappeau à voz   noces, et, pour ce, je vous donray ce chappel-cy que je tiens en   ma main; et vous promectz que il a grant temps que vous ne   portastes meilleur chappel pour voustre santé recouvrer, et est   un chappel pour vous desvouter, ou autre personne quelconques   qui seroit envoulté.
» Et en ce disant, print icellui chappel,   lequel elle mist et assist sur les coiffe et envelope de la   teste d'icelle Agnesot, et, en le metant sur icelle teste,   dist IIJ fois la patrenostre et IIJ fois l' Ave Maria , et seignoit   icellui chappel de sa main, en faisant croix par-dessus ou   nom du Pere, ou nom du Fil et du Saint-Esperit; et dist  les mos qui ensuivent: « Deux te ont fené, et trois te desfenent,   ou nom du Pere, du Fil et du Saint-Esperit.
»  Et dist avec ce, que paravant ledit jour d'uy, et puis   IIIJ ou V jours a, ledit Hainsselin ala à elle qui parle et en   son hostel, li dist qu'il avoit fievres, et li pria que de ce   elle li voulsist donner conseil et remede; laquelle qui   parle, pour l'afinitié et amour que elle avoit audit Hainsselin,   qui avoit plusieurs fois alé et venu en son hostel   en la compaignie de Marion l'Estalée, qui estoit son amie   et acointe paravant ce qu'il l'espousast, icelle Margot li   dist que volentiers elle li feroit tout le bien que elle porroit.
Et lors print d'icelles herbes aumosniere et terrestre,   que elle lya en un petit drapelet blanc, et, en les y lyant,   seigna icelles herbes de sa main, en faisant croix et disant   sa paternostre tout au lonc; et aussi disoit, en seignant   icelles: « Ou nom du Pere, du Fil et du Saint-Esperit.
» Lesqueles   herbes, ainsi liées ensamble oudit drapelet, elle   bailla lors audit Hainsselin, li dist que il le meist en sa   bourse, et le gardast bien jusques environ XJ jours, et   que, dedans ledit temps, il se apercevroit bien qu'il garriroit   d'icelles fieuvres au plaisir de Dieu.
Lequel Hainsselin   partant se parti lors d'elle qui parle, et avec soy   apporta ledit drapelet.
Et autre chose n'en scet.
Requise   se elle scet point la maniere comment l'en envoulte aucune   personne, dit par son serment que non.
Dist aussi, sur ce requise, que oncques, à maistre examinateur   de par le roy nostre sire ou Chastellet de Paris,   elle ne dist que icelle Agnesot, femme dudit Hainsselin,   feust prinse, mais elle li dist bien que dedens IIJ ou   IIIJ jours après ce que elle li avoit baillié le chappel dont   cy-dessus est faite mencion, il se aperceveroyent bien de   la santé d'icelle Agnesot.
APRèS lesqueles choses ainsi faites, ledit mons.
le prevost   demanda ausdiz presens conseilliers leurs advis et   oppinions qu'il estoit expedient estre fait de laditte Margot.
Tous lesquelz, attendu l'estat, vie et conversacion   d'icelle, qui avoit esté femme de vie dissolue, la confession   et denegacion d'icelle Margot, les herbes et drapelez   souspeçonnez trouvez en l'ostel d'icelle, ce que bonnement,   et à vray entendement d'homme, telle personne   ne puet savoir desvoulter qu'il ne soit neccessité qu'il   sache la maniere comment l'en envoulte, veue aussi l'informacion   faite sur la vie, renommée et estat d'icelle   prisonniere, les circonstances et dependences du fait et   accusacion dessus dis par ledit maistre Jehan Soudant,   examinateur, delibererent et furent d'oppinion que, pour   en savoir plus à plain la verité par sa bouche, elle feust   mise à question, et ad ce estre la condempna ledit mons.
le prevost, et ainsi le prenonça en la presence d'icelle   Margot.
EN ENTERINANT lequel jugement, pour ce que ladite   Margot ne voult autre chose cognoistre que dit est cy-dessus,   fu faite despouillier, liée à question et misse sur   le petit et le grant tresteau, et illec ne voult chose cognoistre   qui li portast prejudice.
Si fu mise hors d'icelle   question, menée choffer en la cuisine en la maniere acoustumée,   et, en après, remise en la prison là où elle estoit   paravant.
MARGOT DE LA BARRE, DITE DU COINGNET,  MARION LA DROITURIERE, DITE L'ESTALLéE.
ITEM, le lundi ensuïant, premier jour d'aoust, l'an mil   CCCIIIJxx et dix dessus dit, par davant mons.
le prevost,   presens maistres Jehan Truquam, lieutenant dudit mons.
le prevost; Dreux d'Ars, auditeur; Miles de Rouvroy,   Jehan Soudant et Gieffroy Le Goybe, examinateurs de   par le roy nostre sire en son Chastellet de Paris; fu faitte   venir et attainte en jugement, et fait venir sur les quarreaux   dudit Chastellet, Marion La Droituriere, ditte   L'Estallée, prisonniere detenue oudit Chastellet, pour   souspeçon que elle ne scet consentant des ensorcelemens   fais à iceulx Hainsselin et Agnesot, sa femme; et   aussi que des cheveux qui ont esté trouvez en un coffret   appartenant à icelle Marion, prins en sa chambre par   ledit examinateur, elle n'ait fait iceulx ensorcelemens.
Laquele, sur ce interroguée et par serement, cogneut et   confessa que elle est née de la ville de Paris, en laquelle   elle a tousjours demouré, suy et frequenté la court du   roy, et aussi aucuns autres compaignons, entre lesquelz   elle, puis un an ençà, s'est acointiée par amours dudit   Hainsselin Planite cy-dessus nommé, auquel elle a eu et   encore a la plus grant amour et affinité que elle ot oncques   à homme qui soit ou monde, ne qui jà sera.
Et dist que verité est que jà pieçà, ainsi comme elle et   sondit ami Ainsselin se jouoyent ensamble, et qu'il se   voult partir plus tost de sa compaignie que elle ne vouloit,   elle qui parle print le chaperon de sondit ami, et,   en le prenant, print et appoigna partie des cheveux de la   teste dudit Hainselin, et de la cornete du chaperon de   sondit ami Hainselin, que elle tenoit, li demoura partie   en sa main; en laquelle partie, qui est de cornete vermeille,   du chaperon dudit Hainselin, son ami, elle envelopa   iceulx cheveux, lesquelz elle a tousjours, depuis   ledit temps, gardé et encore garde en son coffre.
Et quant   aus menaces que l'en dist par elle avoir esté faites et dites   d'iceulx Hainselin et Agnesot, dit par son serement qu'il   n'en est riens, et aussi que elle n'a point cueilly les herbes   environ les fossez du Louvre, donc accusée est cy-dessus.
Dit avec ce, que quant elle sceust que sondit ami   Ainsselin estoit fiancé, elle feust moult couroucée, et encore   estoit et est plus grandement que de chose ou monde   qui li venist à cognoissance.
Et autre chose ne voult cognoistre   ou confesser, fors tant que elle se recorde bien   que alors elle peust bien dire ces paroles en substance:   que avant qu'il feust un an, sondit ami pourroit bien estre   courroucié, et que jamais il ne trouveroit femme qui tant   de biens li feist comme elle li avoit fait.
Dist aussi et cogneut   que la mousse qui fu trouvée liée en un petit drapelet   ou coffre d'icelle Marion, est mousse que un escuïer   du païs d'Engleterre, avec lequel elle fu nagaires en sa   compaignie, li pria que ladite mousse, pour l'amour de   lui, elle gardast, et laquelle mousse il disoit avoir prinse   auprès d'une fontaine où une vierge avoit esté decolée,   afin que toutes foiz que elle verroit icelle mousse, qu'il   lui souvenist de lui.
Et ladite Margot, affin aussi que   icellui escuïer d'Engleterre eust tousjours memoire de   lui, li bailla de ses cheveux à garder.
Et autre chose ne   voult cognoistre quant alors, et pour ce fu fait traire à   part et remise en la prison.
ET, POUR ce, par l'advis et deliberacion des dessus diz   conseillers, et aussi de maistre Pierre de Lesclat, conseiller   du roy nostre sire en son parlement, et maistre Guillaume   Porel, conseiller du roy nostre sire oudit lieu;   Ernoul de Villers, Nicolas Bertin, examinateur, et Simon   Spifame, esleu sur le fait des aydes; attendu l'estat, vie   et gouvernement d'icelle Marion, les accusacions contre   elle faites, les choses trouvées en son coffre, fu deliberé   que, pour savoir la verité des fais dessus diz, elle feust   mise à question.
Et ainsi fu jugié et prononcié par ledit   mons.
le prevost.
ITEM, par l'advis et deliberacion desdiz conseillers, fu   demandé de rechief la dessus dite prisonniere Margot du   Coignet, laquelle, pour ce que autre chose ne voult   cognoistre que dit est dessus, fu deliberé que de rechief   elle feust mise à question pour en savoir la verité.
En   enterinant lequel appointement, elle fu faite despouillier   et mise à question sur le petit et le grant tresteau, et ne   voult aucune chose cognoistre qui li portast prejudice;   et, pour ce, fu mise hors d'icelle, mené choffer en la   cuisine en la maniere acoustumée, et après remise en la   prison dont elle avoit esté attainte.
LE MERCREDI ensuïant, IIJe jour dudit mois d'aoust,   l'an dessus dit, par davant mons.
le prevost, presens   maistre Auberi de Trie, conseiller du roy nostre sire;   Jehan Truquam, lieutenant dudit mons.
le prevost; Martin   Double, advocat du roy; Ernoul de Villers, Nicolas   Bertin, Jehan Soudant, Robert de Tuillieres et Robert   de Pacy, examinateurs, etc.; fu faite venir en jugement   sur lesdiz quarreaux la dessus dite prisonniere Marion   L'Estallée, à laquele par ledit mons.
le prevost fu dit et   commandé que, desdites accusacions contre elle dites et   proposées, elle deist verité, ou l'en la li feroit dire par sa  bouche, à force, et seroit mise à question.
Et ainsi comme   comandé fu à Oudin de Rochefort que il meist icelle à   ladite question, elle dist que du tort que ledit mons.
le   prevost li faisoit, attendu que elle se dist estre femme de   bonne famme et renommée, et que desdites accusacions   elle estoit pure et innocent, elle appeloit en la court de   parlement.
CE FAIT, ledit mons.
le prevost envoya par devers   messeigneurs de la court de parlement maistre Robert de   Tuillieres, examinateur, dessus nommé, leur dire qu'il leur   pleust envoyer oudit Chastellet aucun des seigneurs dudit   parlement, pour ouyr les causes pour lesqueles icelle   Marion avoit appellé dudit mons.
le prevost, afin que à   son absolucion ou condempnacion feust procedé comme   au cas appartendroit.
LESQUELZ mesdiz seigneurs de parlement envoyerent   sur les quarreaux dudit Chastellet honorable homme et   sages maistres Pierre de Lesclat et Guillaume Porel, conseillers   du roy nostre sire oudit parlement; et après ce   qu'ilz orent ouyes les causes d'appel proposées et dites   par icelle Marion, et que ilz orent ce dit et raporté à ladite   court de parlement, et en après retournez sur lesdiz   quarreaux oudit Chastellet, dirent et raporterent que par   mesdiz seigneurs avoit esté deliberé et appointié que par   ledit mons.
le prevost feust procedé à l'encontre d'icelle   Marion ainsi qu'il verroit convenir et à faire seroit de   raison, nonobstant ladite appellacion par elle faite.
ET, POUR ce, fu faite de rechief venir en jugement sur   lesdiz quarreaux ladite Marion L'Estallée, prisonniere, et   li dist par la bouche dudit monseigneur le prevost l'ordonnance   et appointement fait par mesdiz seigneurs de   parlement, rapporté par iceulx maistres Pierre de Lesclat   et Guillaume Porel, conseillers du roy nostredit seigneur,   et li dist et enjont que des accusacions dessus dites, contre   elle proposées, elle deist la verité, ou l'en la li feroit dire   à force par sa bouche, et seroit mise à question.
Laquelle   Marion ne voult aucune chose cognoistre que ce que dit   est; et pour ce, en enterinant ledit primier jugement et   sentence interlocutoire donnés contre elle, fu mise à question   sur le petit et le grant tresteau, et illec ne voult   aucunne chose confesser qui li portast prejudice.
Si fu   mise hors d'icelle question, menée choffer en la cuisine   en la maniere acoustumée, et, en après, remise ès prisons   dont elle estoit partie et attainte.
CEDIT jour, par l'advis et deliberacion desdiz conseillers,   fut dit et ordonné que ladite Margot, prisonniere,   feust mandée pour savoir ce elle vouldroit aucune chose   cognoistre de ce que dit est.
Laquelle, venue en jugement   sur lesdiz quarreaux, presens les dessus diz conseilliers,   pour ce que autre chose que dit a dessus ne voult   cognoistre, fu de rechief mise à question sur le petit et   le grant tresteau, et ne voult aucune chose dire ou confesser.
Si fu mise hors d'icelle question, menée choffer   comme dit est, et remise en la prison dont elle avoit esté   attainte.
LE JEUDI ensuïant, IIIJe jour d'aoust, l'an dessus dit,   par davant maistre Jehan Truquam, lieutenant dudit monseigneur   le prevost, presens maistres Dreux d'Ars, auditeur;   Miles de Rouvroy, Jehan Soudant et Gieffroy Le   Goybe, examinateurs ou Chastellet du roy nostre sire, à   Paris; fu attainte et fait venir en jugement sur les quarreaux   dudit Chastellet la dessus dite prisonniere Marion   L'Estallée, laquele, pour ce que autre chose ne voult   cognoistre que dit est dessus, fu faite despouillier, mise   et liée à la question sur le petit tresteau; et avant ce que   sur elle l'en li jettast eaue, requist instaument que hors   d'ilec l'en la meist, et elle diroit verité de tout ce que   l'en li avoit demandé; et, pour ce, fu mise hors et admenée   en jugement sur lesdiz quarreaux, et, en la présence   des dessus diz, cogneut et confessa, sanz aucune   force ou contrainte de gehine, elle sur ce bien advisée,   et après ce qu'elle ot fait serement aus sains Evangiles de   Dieu dire verité, les choses qui ensuïant, c'est assavoir:   que, quelque variacion ou denegacion que faite a cy-dessus,   verité est que, quatre mois a et plus, ainsi comme   elle qui parle et Marion La Daynne, dite de Flandres,   fille de pechié, buvoient et parloient de leurs amis, c'est   assavoir, elle qui parle dudit Hainsselin, son ami, et ladite   de Flandres de Jehan de Savoye, taillandier de madame de   Touraine, et comment ilz amoyent li une l'autre leursdiz   amis, icelle de Flandres dist à elle qui parle et enseigna   que, pour estre plus enamourée de sondit ami Hainsselin,   et aussi se ledit Hainsselin estoit plus enamouré d'elle qui   parle, elle regardast le temps et heure que elle seroit en   ses fleurs, desqueles fleurs elle retenist un pou, et d'icelles   fleurs meist ou vin que elle et sondit ami buroyent ensemble,   et qu'il en beust, et s'il avoit bien amé elle qui   parle, encore le ameroit-il plus que paravant n'avoit fait.
Laquelle chose ouye et conceue, elle qui parle acomplist,   et d'icelles fleurs mises en vin fist boire à sondit ami, et   en beut aussi, elle qui parle, sa part.
Dit avec ce, que depuis ledit temps, et qu'il vint à sa   cognoissance que sondit ami estoit fiancé de nouvel et se   vouloit marier, elle qui parle, qui avoit acoustumé d'aler   et venir en la compaignie de Margot de La Barre, dite   du Coignet, dessus nommé, se complaigny de ce à icelle   Margot, en disant les grans amours qui avoient esté entre   eulx, et la parfaite et très-grant ardeur d'amour que elle   avoit à lui; laquelle li respondi que c'estoit mauvaise   fiance que d'amour de ribaut et de ribaude.
Et après   plusieurs paroles eues entre elles, et que elle qui parle li   ot dit que elle en voudroit bien estre vengié, ladite Margot   li dist que se elle vouloit faire ce que elle li diroit,   et li jurer et promettre que elle ne l'accuseroit point,   elle li enseigneroit la maniere comment.
Laquele qui   parle, ces paroles ouyes, et que elle ot promis, et juré,   et promis par la foy et serement de son corps, à icelle   Margot, que nul jour de sa vie elle ne le accuseroit, icelle   Margot li dist les paroles qui ensuient, c'est assavoir: que   elle prenist un coq blanc, icellui estaignist ou evanuyst à   tourner entour soy, ou estaignist soubz ses fesses; auquel   coq ainsi estaint elle prenist les deux c...ns, les brulast   et en feist de la poudre, les meist dedens un oreillier de   plume, et y demourassent VIIJ ou IX jours; et, ce fait,   reprenist iceulx c...ns, les brullast et en feist de la   poudre, et d'icelle poudre meist en la viande et vin que   son ami vouldroit mengier ou boire, et, par ce, à tousjours   mais sondit ami auroit en elle plus grant ardeur   d'amour que oncques n'avoit eu assez; en defendant à   elle qui parle que sur cedit oreillier elle ne meist ou couchast   sa teste dessus aucunement, et que ladite chose seroit   de nulle valeur et effect; lequel sondit ami elle feist   dormir sur ledit oreillier.
Laquelle chose elle qui parle   fist ce que enseignié li avoit icelle Margot, et li en donna   à boire partie d'icelle poudre, et le residu, elle qui parle   jetta l'aval.
Et dist, sur ce requise, que depuis ladite   poudre baillée, faite, par la maniere que dit est, en vin   vermeil et en certaine porée qu'ilz burent et mengerent   ensamble, et l'autre partie d'icelle poudre elle qui parle   jetta l'aval.
Et dist, sur ce requise, que depuis ladite   poudre bailliée et beue par sondit ami, elle s'est bien   perceue que il l'a amée aussi parfaittement et de grant   ardeur d'amour comme il faisoit paravant, et non plus.
Dit, avec ce, que sondit ami a couché et dormi sur   ledit oreillier, durant le temps que les deux c...ns y   furent, deux ou troys nuis ou environ, et nomplus; et   que quant elle vouloit baisier, acoler ou soy esbatre, par   aucune avanture, avec sondit ami, elle li ostoit ledit   oreillier de dessoubz la teste, et le boutoit arriere, de   paour que, par aucune aventure, elle ne meist sa teste   sur ledit oreillier.
Dit aussi que depuis ce qu'elle ot donné à boire d'icelle   poudre à sondit ami, icelle Margot li demanda se sondit   ami avoit beu d'icelle poudre, laquelle respondi que ouyl,   et icelle Margot li respondi: « C'est bien.
»  Cogneut avec ce, que la veille de la Saint-Jehan derrenierement   passée, elle estant ès hales de Paris, acheta   deux chapeaux de roses d'oultre-mer, avec plusieurs   autres herbes, à soy saindre et mettre environ son corps,   comme jeusnes femmes font à tel jour; et, entre les autres   herbes, acheta l'erbe aumousniere.
Et quant elle ot   esté un petit par ville en cest estat, porta icelles herbes   aumousniere en l'ostel d'icelle Margot, sans ce que lors   elle pensast à aucun mal; laquelle Margot, quant elle ot   veu icelle herbe aumousniere, laquelle herbe elle qui   parle laissa en sondit hostel, dist lors que d'icelle herbe   elle feroit bien tel chose que ledit Hainsselin, son ami,   nonobstant qu'il feust mariez, retourneroit à elle, et   l'ameroit autant comme fait avoit paravant.
Et dist, sur   ce requise, que après plusieurs paroles eues entre elles,   et que icelle Margot l'ot fait jurer que jamais elle ne l'accuseroit   de chose que elle feist ou deist, li dist que elle   feroit deux chapeaux de l'erbe aumousniere dessus dite,   parquoy sondit ami ne porroit avoir compaignie à sa   femme, et que elle s'en aperceveroit bien briefment après   ce que elle auroit fait ce que elle li diroit.
Et atant, sans   plus faire ou dire, se partirent l'une d'avec l'autre, fors   ce que ladite Margot li dist que ledit Hainsselin, son ami,   retourneroit devers elle.
Cogneut oultre, que à un jeudi ou vendredi precedent   du dimenche que les noces dudit Hainsselin furent, n'est   record lequel desdiz deux jours ce fu, elle qui parle, et   qui avoit acoustumé d'aler souvent en l'ostel d'icelle   Margot, ala oudit hostel, ouquel d'aventure elle trouva   ladite Margot, et, après plusieurs paroles eues par esbatement   entre elles, et sans parler, quant alors, de la matiere   dessus dite, icelle Margot la fist jurer, comme dit est   dessus, que elle ne le accuseroit aucunement, pour chose   qui li peust advenir.
Et lors li dist que elle feroit deux   chapeaux de ladite herbe aumosniere que apportée avoit   en sondit hostel, la veille de la Saint-Jehan dessus dite,   et, eulx fais, que ledit dymenche après disner, elle venist   devers elle, et lors li diroit que elle en feroit, en disant   que ce elle faisoit ce, de la très-grant ardeur d'amour   que elle avoit à sondit ami Hainsselin, dist à icelle qui   parle que en ce elle li feist le mieulx que elle porroit;   et que comme autrefois elle li avoit promis de la aler veoir   souvent, de mener en sondit hostel des compaignons le   plus qu'elle porroit; et aussi de tout le bien qu'elle li   porroit faire, elle, de tout son povoir et chevance, le   aideroit à gouverner, et la feroit gaignier le plus qu'elle   porroit et sauroit.
Dist oultre et confessa, elle qui parle, que ledit dimenche   matin que sondit ami dot espouser, elle se leva   assez matin, le vit aller par davant la rue où elle demouroit,   le salua, et en après ce, et sur l'eure que elle sceust   que sondit ami devoit aller espouser, se mist au devant   du chemin et en la rue par où sondit ami devoit aller   espouser, la vit aler espouser, et en après l'espousée aussi.
Laquelle qui parle salua iceulx espousez bien et doucement,   ala après eulx à moustier, et les raconvoya jusques   à l'hostel d'Alençon, où ilz disnerent, et elle qui parle   s'en ala disner en sa chambre.
Ouquel jour de dimenche,   environ deux heures après midi, elle qui parle, recordant   des paroles à elle dites par icelle Margot, s'en ala   en l'ostel d'icelle Margot, ouquel elle le trouva seule, et   illec li dist que elle venoit devers elle afin que elle li   baillast les chapeaux desquelz elle li avoit parlé lesdiz   jeudi ou vendredi derrenierement passez.
Laquelle Margot,   après ce que elle ot fait jurer elle qui parle que de   ce que elle li diroit elle ne le accuseroit point à nul jour,   et tendroit secret ce que elle li diroit, ala querre en sa   chambre deux chapeaux d'erbe aumosniere, et en la presence   d'elle qui parle, et tenant iceulx deux chapeaux en   une de ses mains, signa de la main destre et fist plusieurs   croix sur iceulx deux chapeaux, et dist aussi plusieurs   paroles que elle qui parle ne pot ouyr, pour ce que   ladite Margot parloit moult bas, et ne povoit entendre   ce que elle disoit; et n'est recorde quantes croix elle fist   sur iceulx chapeaux; et, en après ce, bailla icelle Margot à   elle qui parle lesdiz deux chapeaux, et li dit les paroles   qui ensuivent: « Marion, tu porteras ces chapeaux-cy et yras   en l'ostel où les noces sont, et quant tu verras que l'espouse et   espousée danseront, leisse cheoir et mect cesdiz deux chapeaux   à terre, en feignant que tu relies ta chause, ou qu'il te soit cheu   aucune chose à terre, et fay tant que iceulx espousez marchent   par dessus; et s'ilz y passent ou marchent des piez, ta besoigne   sera faite, et te promectz que tu vendras à ton entente.
» C'est   assavoir: que son ami dessus nommé retourneroit par devers   elle comme fait avoit paravant, et que à grant peine   auroit-il afaire à sadite femme espousée.
Lesqueles paroles ouyes par elle qui parle, dist à ladite   Margot que se elle faisoit ce que ladite Margot li   avoit dit, que elle dampneroit l'ame d'elle.
Mais icelle   Margot li dist que lesdiz deux chapeaux ne porteroient   point de dommage ou dangier aus autres gens estans esdites   noces qui danceroyent et passeroient sur iceulx   chapeaux, sinon ausdiz espouse et espousée.
Ces choses   ainsi dites par ladite Margot à elle qui parle, icelle Margot   li bailla lesdiz deux chapeaux, lesquelz elle qui parle   print et mist soubz sa robe, et s'en vint oudit hostel   d'Alençon, ouquel, quant elle y fu arrivée, vit les gens   estans illec dansser bien et longuement; et après ce qu'elle   ot danssé un petit esdites dansses avec un nommé Thomas   Le Borgne, qui est familier et serviteur dudit mons.
de   Touraine, et durant le temps qu'elle danssa avec ledit   Thomas, elle ot mucé iceulx deux chapeaux au-dessus de   sa sainture, entre deux robes, elle qui parle regarda les   gens desdites noces qui danssoyent à dansse ronde.
Et en après ce qu'ilz ce prindrent à dancer à la tresche,   et que ledit Hainsselin, son ami, et sa femme espousée,   danssoient ensemble et s'entretenoyent par les mains,   elle qui parle, en feignant que aucune chose li feust   cheue à terre, ou que elle reliast sa chausse, mist à terre   iceulx deux chapeaux par entre les piez de ceulx qui   danssoient illec, et en tel lieu que iceulx espouse et espousée   povoyent bien passer et marchier dessus iceulx, et vit,   elle qui parle, que iceulx mariez marcherent dessus iceulx   chapeaux, ou l'un d'iceulx, n'est record lequel.
Lesqueles choses ainsi veues par elle, qui parle et faites   par la maniere que dit est dessus, elle se parti desdites   noces et s'en ala en sa chambre sousper.
Et, en après, s'en ala veoir ladite Margot, à laquelle   elle dist ce que fait auroit, et Margot li dist qui ensuient   les paroles dessus dites, c'est assavoir: que elle vendroit   à son entente, et que sondit ami retourneroit à elle, que   à grant peine et force auroit-il compaignie à sadite femme;   et atant se partirent, sans autre chose pour lors dire, ensemble.
Et le lundi et mardi ensuïant ledit dimenche,   elle qui parle, avec plusieurs compaignons, s'en ala esbatre   en la ville de Montmarte; ouquel mardi, ainsi que   plusieurs compaignons parlent, dirent à elle qui parle   que ledit Hainsselin avoit eu afaire à sa femme par très-grant   nombre et quantité de foiz.
Mais assez tost après ce   que elle fu retournée en la ville de Paris, ouy dire à plusieurs   autres compaignons, qui se rigoloyent et jouoyent   à elle, que lesdiz mariez estoient moult malades, et que   puis leurdites noces ilz n'avoient eu santé; et aussi ouy   dire lors, que icelli Hainselin n'avoit point eu de compaignie   avec sadite femme.
Et, pour ce, retourna devers   icelle Margot en un certain jour duquel elle se recorde,   li dist les paroles que elle avoit ouy dire d'iceulx mariez;   laquelle Margot li respondi les paroles qui ensuient en   substance: que ce qu'ilz n'avoient point eu de compaignie   charnelle l'une avec l'autre povoit bien estre, et que   c'estoit par le moyen desdiz chapeaux, et aussi que la   femme avoit beau loisir d'estre malade.
OUQUEL jour, après disner, et en la presence de maistre   Jehan Truquam, lieutenant dudit mons.
le prevost; Dreux   d'Ars, auditeur; Andry Le Preux, procureurs du roy;   Jehan Soudant, Nicolas Bertin et Gieffroy Le Goybe,   examinateurs, etc.; fu de rechief faitte venir et attainte   en jugement sur les quarreaux la dessus dite Marion L'Estallée,   laquelle, après ce qu'elle ot juré par serement de   dire verité, et que la confession cy-dessus escripte, par   elle faite, li ot esté leue mot après autre, icelle prisonniere,   sans aucune force ou contrainte, mais sur ce bien   advisée, et pour dire et cognoistre verité, continua et   persevera en sadite confession par la fourme et maniere   que elle contient, et que escripte est cy-dessus, et que   autre chose ne savoit des choses dessus devisées, et dont   elle fu souffisamment requise, examinée et interroguée; et,   pour ce, fu faite traire à part sur lesdiz quarreaux.
APRèS lesqueles choses ainsi faites, et en la presence   des devant diz conseilliers, ladite Margot de La Barre,   prisonniere, fu faite venir en jugement sur lesdiz quarreaux,   laquelle, après plusieurs interrogatoires à elle faits   sur la maniere desdiz ensorcelemens, et que aucune chose   ne voult d'iceulx cognoistre avoir fais, ne donné ou presté   ayde, conseil ou confort, dist, sur ce requise, que de tout   ce que la dessus dite prisonniere Marion L'Estallée vouldroit   dire, feust pour ou contre elle proposées, elle s'en   veult raporter au dit d'icelle Marion.
Et, pource, fu de   rechief icelle Marion L'Estallée, prisonniere, faite venir   en jugement en la presence desdiz conseilliers, et aussi de   ladite Margot, prisonniere.
Laquele Marion, jurée aus   sains Evangiles de Dieu de dire verité, comme autrefoiz   avoit fait, continua et persevera ès confessions cy-dessus   escriptes, par elle autrefoiz faites, qui li furent leues mot   après autre, disant et affermant par serement icelles contenir   verité, comme dit est et escript cy-dessus, et les avoir   faites par l'advis et conseil d'icelle Margot, et non d'autre.
CE FAIT, fu de rechief fait jurer ladite Margot, prisonniere,   que elle deist verité des faiz dessus diz, contre elle   proposez, et que elle avoit bien veu et ouy ce que ladite   Marion avoit dit et cogneu en sa presence.
Laquelle Margot   persevera et continua ès negacions par elle autres fois   faites, disant et affermant par son serement, et sur la   dampnacion de son ame, qu'il n'en estoit riens, mais avoit   menti et mentoit mauvaisement et faussement icelle Marion,   en li offrant et baillant son gaige de bataille; et,   qui plus est, dist que elle vouloit prouver que audit   mercredi ou jeudi precedent du dimenche que les noces   dudit Hainsselin, ami d'icelle Marion, furent, elle et un   homme chartier en sa compaignie, donc elle ne scet le   nom, alerent ensamble en la ville de Pontoise, en entencion   que d'illec elle feist admener plusieurs coustes de lis,   bans, tables, fourmes et autres estormens d'ostel, que elle   et une sienne fille avoient lors en icelle ville de Pontoise.
Mais eulx venuz audit lieu de Pontoise, ne porent recouvrer   point de charrate, et, pour ce, s'en retournerent en   la ville de Paris donc il estoient partis, ne se recorde pas   bien du jour ne de l'eure.
Et dist oultre, que le samedi, veille des noces dudit   Hainsselin, environ heure de midi ou d'une heure après,   elle qui parle, en sa compaignie un homme nommé Ancel   Gohier et deux varlés chartiers, n'est recorde de leurs   noms, et une charrete qu'ilz menerent, se partirent de la   ville de Paris pour aler en la ville de Pontoise querre les   mesnages dont dessus est faite mention, en laquelle ville   de Pontoise ilz arriverent ledit samedi au soir, jurent et   coucherent illec, et le landemain, entre soleil levant et   heure de prime, chargerent ladite charrete et s'en vindrent   à Paris, en laquelle ville ilz arriverent environ   heure de vespres, et si tart ariverent, que quant ilz orent   deschargié icelle charrete et ilz vouldrent sousper, ilz   convient qu'ilz soupassent à la chandelle.
Et autre chouse   ne voult plus cognoistre, et, pour ce, fu faite remettre,   et aussi ladite Marion, ès prisons donc elles avoient esté   attaintes.
ET PAR ledit maistre Jehan Truquam, lieutenant dudit   mons.
le prevost, commandé audit maistre Jehan Soudant   qu'il parlast et examinast ledit Ancel Gohier, et autres   qu'il verroit que bon seroit, pour savoir se l'alibi proposé   par ladite Margot estoit vray ou nom, et que ce que fait   auroit en ceste partie il rapportast le landemain matin,   ou le plus tost que bonnement porroit.
OUQUEL landemain, qui fu le vendredi, Ve jour dudit   mois d'aoust, l'an mil CCCIIIJxx et dix dessus dit, par davant   mons.
le prevost, lui estant en jugement sur les   quarreaux, et en la presence de maistres Guillaume Porel,   conseiller du roy nostre sire en parlement; maistre   Jehan Truquam, lieutenant dudit mons.
le prevost; Guillaume   Drouart, lieutenant dudit mons.
le prevost; Andry   Le Preux, procureur du roy; Ernoul de Villers, Jehan   Soudant, Nicolas Bertin et Gieffroy Le Goybe, examinateur;   icellui maistre Jehan Soudant presenta et bailla   certaine informacion par lui faite sur l'alibi proposé par   icelle Margot, prisonniere, de laquelle la teneur ensuit:   INFORMACION faite du commandement de honorable   homme et saige maistre Jehan Truquam, lieutenant dudit   mons.
le prevost de Paris, par moy, Jehan Soudant, examinateur,   etc., sur ce que Margot de La Barre, dite du   Coignet, à present prisonniere oudit Chastellet, dit et   maintient que, dimenche prouchain venant aura un mois,   elle estoit au matin en la ville de Pontoise, en laquelle   elle estoit allée, dès le samedi jour precedent, en la compaignie   de Symonnet le charrestier et de Anceau Gohier,   demourant en la rue du Cog, oultre la porte Saint-Honoré,   et que ledit jour de dymenche elle c'estoit partie de ladite   ville de Pontoise avec les dessus nommez et un autre   compaignon qu'il ne cognoist, et fist admener avec elle   par ledit charrestier, en sa charrete, plusieurs biens meubles   appartenans à Martine, sa fille, et les fist mettre et   descharger à Paris, en la chambre de sadite fille, icellui   jour de dymenche, environ l'anuitement, à laquelle heure   elle et les dessus nommez arriverent à Paris, en l'an mil   CCCIIIJxx et dix, ès jours qui s'ensuient.
ET EST assavoir que Hainsselin et Agnesot, pour souspeçon   d'avoir ensorcelé lesquelx, ladite Margot est prisonniere,   furent espousez le jour de dymenche declairé   en la rebriche.
ANCEL Gohier, cardeur de laine, demourant en ladite   rue du Cog, aagé de L ans, si comme il dit, examiné le   venredi Ve jour d'aoust, l'an dessus dit, juré et requis sur les   faiz contenuz en la rebriche dessus escripte, dit et depose   par son serement que il est bien recors et scet que, demain   aura un mois, environ heure de midi, il, ladite Margot   du Coignet, un charretier nommé Symonnet, et un varlet   dont il ne scet le nom, ne le cognoist, se partirent de Paris   avec la charrette et IIJ chevaux dudit charrestier, et alerent   à gesir à Pontoise, delez le port, à la Lusche, l'ostel   autrement ne le scet nommer; et le landemain, qui fu jour   de dymenche, bien matin, chargerent ladite charreste de   deux lez, deux huches, de veixelle d'estain, et autres   biens qui estoient appartenans à la fille de ladite Margot,   si comme elle leur disoit et dist dès lors; et, icelle charrete   chargée, se partirent ensuïent de ladite ville de Pontoise,   environ heure de soleil levant, et s'en vindrent à   boire à Saint-Denis, et d'illec à Paris, XIJ heures sonnans   eulx estans desoubz la porte de Montmartre, par laquelle   ilz entrerent.
Et dit que quant ladite charreste fu et ot esté deschargiée,   et lesdiz biens mis en la chambre de ladite fille, en   la rue de Saint-Marcel, il sonna une heure après misdi;   après laquelle heure, ilz burent, et ledit charrestier se   parti et enmena sadite charrete et chevax; et il qui parle   demoura avec ladite Margot et avec sadite fille en ladite   chambre, et leur aida à ordonner lesdiz biens jusques environ   IIJ heures après misdi, que il qui parle se parti de   ladite chambre, en laquele lesqueles Margot et sa fille   l'avoient leissé, environ demie-heure avoit, pour piquer   des clofs contre les murs d'icelle chambre, et ordonner   comme dit est, en disant à il qui parle, à leur partement,   qu'elles aloient querir de l'argent, pour ce que ladite   Margot devoit et encore doit, il qui parle, son salere dudit   voïage, duquel il n'ot depuis denier, et aussi en devoit-elle   audit charrestier.
Et dit, sur ce requis, qu'il ne vit ladite Margot ledit   jour de dymenche jusques environ vespres, qu'elle passoit   et passa seule par davant l'ostel d'il qui parle, et portoit   ne scet quoy en son giron.
Et requis se eulx estans en ladite chambre, ou deschargans   ladite charreste, une jeune femme ou autres personnes   survindrent pour parler à ladite Margot ne à sadite   fille, dit que, eulx estans en icelle chambre, après   ce qu'ilz orent beu, et que ledit charretier ce fu parti,   une jeune femme haulte et gresle, bien vestue, ne se recorde   de quelle coulour, ne la scet nommer, bien la cognoistroit   s'il la veoit, survint en ladite chambre moult   corrociée, si come il sembloit et si comme elle disoit, en   disant que c'estoit tellement qu'elle ne savoit son sens,   donc ladite Margot la reconfortoit, et disoit qu'elle se   teust et prenist esliescement en soy.
Et après ce qu'elles   orent parlé à part ensemble et secretement bonne piece,   ladite jeune femme envoïa querir une pinte de vin par   ladite Margot, en faisant bonne chiere et liée, donc il qui   parle se emerveilla, pour ce que paravant elle estoit cy   corrociée, si comme elle disoit.
Et, ledit vin beu, elles   se partirent de ladite chambre et leisserent il qui parle,   comme dessus a deposé.
Et plus n'en sceit.
SYMONNET, ouvrier charrestier, demourant à l'Escole   Saint-Germain, en l'ostel de Jehenne La Champie, aagée   de XXXans ou environ, si comme il dit, examinée l'an et   le jour dessus diz, juré et requis sur lesdiz faiz, dist par   son serement que, demain aura un mois, environ une   heure après midi, ilz se parti de Paris atout sa charreste   et trois chevaux, en la compaignie de Margot du Coignet   et d'um bon homme dont il ne scet le nom, bien   scet que c'est le tesmoing precedent, et d'un autre varlet   charrestier nommé Jehannin Le Prescheur, ne scet où il   demeure.
Et dit que, ledit jour, alerent à Pontoise au giste, en un   hostel en l'Ostel-Dieu, ouquel hostel ilz chargerent, l'endemain   très-bien matin, qui s'ajourna de dymenche,   IJ lez, IJ huches, vaixelle d'estaing, poz, pailles et autres   biens, qui estoient et appartenoient à la fille de ladite   Margot, si comme elle disoit.
Lesquelz biens chargiez   comme dit est, ilz se partirent environ heure de soleil   levant, et s'en vindrent boire à Saint-Denis, et d'illec à   Paris, et entrerent par la porte de Montmartre XIJ heures   sonnans; et fu une heure avant qu'ilz eust deschargié sadite   charrete.
Laquelle deschargée, après ce qu'ilz orent beu,   il se parti et envoïa des chevaux et charreste, en disant   à ladite Margot et à sadite fille, qui estoit survenue,   qu'elles feissent tant qu'il fust païé d'un franc qui devoit   avoir dudit voïage, et elles lui respondirent que cy   auroit-il.
Et dist que ledit jour de dimenche, environ vespres,   lesdites Margot et fille alerent par devers lui qui parle,   en sondit hostel, et lui distrent qu'il n'auroit point d'argent   jusques à l'endemain; et plus ne les vit ledit jour de   dymenche.
Bien dit que depuis elles l'ont païé jusques à   IIJ s.; que elles lui en doivent de reste.
Et dit, sur ce   requis, que en deschargent de ladite charreste, il ne vit   aucunes femmes ne autre personne survenir, fors sadite   fille, comme dit est.
Et plus n'en scet.
JEHENNE de La Heuse, demourant en la chambre de   Martinete, fille de Margot du Coignet, en la rue de Froit-Mantel,   aagée de XL ans, examinée l'an et le jour dessus   dit, jurée et requise sur lesdiz faiz, dit par son serement   que depuis et environ un mois a, autrement le temps ne   le jour ne scet declarer, Margot du Coignet, Ancel, tesmoing   precedent, et un charrestier qu'elle ne scet nommer,   se partirent ensemble de Paris atout une charreste   et IIJ chevaux, et s'en alerent à Pontoise, et l'andemain,   environ heure de disner, retournerent et amenerent plusieurs   biens meubles en ladite charreste.
Et dit que ladite   charrete deschargée, et ainsi qu'ilz buvoient, il survint   en ladite chambre une jeune femme qu'elle ne cognoist,   qui parla à ladite Margot, et estoit moult corrociée, si   comme il sembloit, et puis envoïa querir une pinte de   vin, laquelle beue, ilz se partirent ensemble de ladite   chambre, c'est assavoir: ladite Margot, et ladite Martinete,   et jeune femme; et s'en alerent ne scet quel part.
Et plus n'en scet.
VEUE laquelle informacion par les dessus diz conseillers,   ledit mons.
le prevost de rechief fist venir ladite   Margot, prisonniere, en jugement sur lesdiz quarreaux,   et li demandé se de l'eure que elle parti, et du jour, de   la ville de Paris, pour aler audit lieu de Pontoise, et aussi   du temps, jour et heure qu'ilz arriverent, au rettour, en   la ville de Paris, elle s'en vieult raporter et croire en ce   que ledit Ancel en dira et deposera.
Laquele Margot dist   que ouyl, mès que elle le ouyst parler et qu'il jurast en   sa presence.
Et, pour ce, fu fait mander en jugement le   dessus dit Ancel, lequel, après ce qu'il ot juré aus sains   Evangiles de Dieu de dire verité, dist et deposa, et en   la presence d'icelle Margot, ce que dessus est escript en   la deposicion par lui faite par davant ledit maistre Jehan   Soudant, qui lui fut leue mot après autre; et en icelle   continua et persevera, disant et affermant que elle contenoit   verité; et, pour signe de verité, avoit mis et escript   de sa main son propre nom, escript en la fin de sadite   deposicion.
ET, CE FAIT, fu ladite Margot, prisonniere, interroguée   sur aucuns des poins declairés en la deposicion dudit Ancel   touchant la venue de la fille qui vint icelle Margot   querre en l'ostel de sadite fille, laquelle, par serement,   nya oncques, oudit jour, lieu et heure, avoir veu, oudit   hostel de sa fille, femme aucune, ne aussi beu du vin que   ledit Ancel dist que elle païa oudit hostel, ne aussi que   avec icelle femme elle s'en alast dudit hostel, jà soit ce   que elle se recorde bien que une femme nommée Katherine,   qui est de la court de la royne, la vint demander   oudit hostel, mais elle ne la vit point.
Dist aussi que, elle et ladite Marion estans ensemble en   la prison de la Griesche, dist à ladite Marion que elle   ne deist chouse aucune d'elle qui parle que elle ne sceust   bien et eust veu en elle.
APRèS lesqueles choses ainsi faites, de rechief et en la   presence desdiz conseilliers fu mandée ladite Marion   L'Estallée, prisonniere, et faite venir en jugement sur les   quarreaux; et illec, sans aucune force ou contrainte de   gehine, mais sur ce bien advisée et conseillée, continua   et persevera en la confession cy-dessus escripte, par elle   autrefois faite, et à li leue mot après autre, comme dit   est, et que elle contenoit verité par la fourme et maniere   que escripte estoit et est cy-dessus.
OYES lesqueles confessions et perseveracions faites par   icelle Marion, prisonniere, avec les denegacions faites   par icelle Margot, par l'advis et deliberacion desdiz conseilliers,   fu deliberé que de rechief elle feust mise à question,   pour en savoir par sa bouche la verité.
Et, ce fait,   fut despouillée, mise et liée à question sur le petit tresteau,   en après sur le grant, et illec ne voult aucune   chose confesser qui li portast prejudice.
Si fu mise hors   d'icelle question, et menée choffer en la cuisine en la   maniere acoustumée, et an après remise en la prison dont   elle avoit esté attainte.
LE SAMEDI ensuïent, VJe jour d'aoust, l'an dessus dit,   par davant mons.
le prevost, messire Baudes de Vauviller,   chevalier du guet, presens maistres Guillaume Porel,   conseillier du roy nostre sire en parlement; Guillaume   Drouart, Jehan Truquam, lieutenant dudit mons.
le prevost;   Dreux d'Ars, auditeur; Andrieu Le Preux, procureur   du roy; Robert Petit-Clerc, Ernoul de Villers,   Jehan Soudant, Nicolas Bertin, Robert de Pacy, Robert   de Tuillieres, Nicolas Chaon, Gieffroy Le Goybe, examinateurs;   Michel Pailler, Oudart de Monchauvet, advocas;   Jehan Filleul, clerc du receveur, et Robert Le   Moyne, lieutenant du chevalier du guet; fu de rechief   faite venir en jugement sur lesdiz quarreaux la dessus dite   Marion L'Estallée, prisonniere, laquelle, en la presence de   ladite Margot, prisonniere, qui pour ce fu faite venir en   jugement, continua et persevera ès confessions cy-dessus   escriptes, par elle autres fois faites, affermant par serement   icelles estre vrayes par la forme et maniere que   autres fois les a faites et cogneues, et que escriptes sont   cy-dessus; et pour ce que les seremens et promesses que   elle avoyent faites l'une à l'autre, elle avoit esté questionné,   dont elle se repentoit, et en avoit ses membres   moult debilitez et affeibliz, pour cuider eschever que   contre lesdites promesses et serement elle ne deist aucune   chose qui leur portast prejudice.
L'AN et jour derreniers dis, par l'advis et deliberacion   desdiz conseilliers, pour ce que ladite Margot ne voult   autre chouse cognoistre que dit est, fu mise de rechief à   question sur le petit tresteau, et en après sur le grant; et   ainsi comme l'en voult mettre et jetter eaue sur elle, requist   instaument que hors d'icelle question l'en la meist,   et elle diroit verité.
Si fu mise hors d'icelle question,   menée choffer en la cuisine en la maniere acoustumée,   et après ce que elle fu choffée et refreschie bien et assez,   fu ramenée en jugement sur lesdiz quarreaux; et, en la   presence desdiz conseilliers, sans aucune force ou contrainte   de gehine, cogneut et confessa que, nonobstant   quelques variacions ou denegacions que elle a cy-dessus   faites, la verité est tele qui ensuit, c'est assavoir: que,   quatre mois a ou environ, la dessus dite Marion, qui   avoit, paravant ce, acoustumé d'aler en son hostel soy   esbatre avec les compaignons, vint en sondit hostel moult   dolante, corrociée et desconfortée, disant que sondit amy   Hainsselin estoit fiancé de nouvel, et que elle ne povoit   vivre ne durer de la grant ardeur d'amour que elle avoit   à lui, et que elle ne savoit que faire, que dire ne que   devenir, en soy destordant et deschirant sa robe et ses   cheveux.
Laquelle qui parle, veant icelle Marion ainsi   malmenée et desconfortée, li dist que elle se appaisast, et   que elle li enseigneroit bien tel chose que par le moyen   d'icelle sondit ami Hainsselin l'ameroit autant et plus que   oncques n'avoit fait; et soy confiant d'elle et de son amour,   après ce qu'elle li ot promis que elle ne l'accuseroit point   par la foy et serement de son corps, li dist les paroles cy   après devisées, et que elle en usast par la maniere que   elle li enseigneroit, et lors sondit ami l'ameroit comme   dit est dessus, c'est assavoir: que elle prenist un coq   blanc, etc.
.
Et dit, sur ce requise, que huit jours ou environ après   ce que ladite Marion ot dit à elle qui parle que elle avoit   donné à boire et mengier à sondit ami ladite poudre, et   que elle li ot demandé se elle se apercevoit point que   sondit ami le amast mieulx ou plus que fait avoit paravant,   icelle Marion li respondi que elle ne s'en estoit   point aperceue, mais toutesvoies li avoit-il fait et faisoit   aussi bonne chiere et semblant comme il avoit acoustumé   de faire aus autres fois qu'ilz avoient esté ensemble.
Mais   toutesvoyes icelle Marion, lors et depuis, dist à elle qui   parle que nullement elle ne povoit durer de la grant ardeur   d'amour que elle avoit audit Hainsselin, son ami, et   que s'il se marioit ainsi sans la satisfaire de grans maux et   frais qu'elle li avoit plusieurs fois faiz en maladies où elle   avoit gardé, que elle estoit en aventure d'en yssir hors de ses   sens; et sembloit mieulx estre fole femme, à son maintien   et contenance, que autre.
Et pour ce, elle qui parle, en   entencion de bien faire, pour cuider refresner l'ire, courroux   et male volenté de ladite Marion, li dist que elle   se appaisast, et que se elle li vouloit tenir verité et secret   ce que elle li diroit et feroit faire, que sondit ami Hainsselin   l'ameroit mieulx que femme du monde, feust sa   femme espousée ou autre.
Laquelle Marion li promist lors   et jura, comme dit dessus, que jamais à nul jour du monde,   ne à personne, quel que elle seust, ne le accuseroit.
Et dist lors, elle qui parle, à icelle Marion, que à un   jeudi ou vendredi ensuïant lesdites paroles, et lequel   jeudi ou vendredi furent precedens du jour de dymenche   que ledit Hainsselin espousa, elle venist devers elle qui   parle en son hostel, et lors ilz feroyent ensemble tele   chose donc ladite Marion vendroit à son entente et volenté.
Ouquel jour de jeudi ou vendredi que ladite Marion   fu venue en son hostel, heure de vespres ou environ, ladite   Marion la requist et amonnesta de faire les choses que   elle li avoit promises; laquele qui parle, voulant encliner   à la peticion et requeste d'icelle Marion, et pour la hoster   des maulx, peines, et travaux, et courroux que elle veoit   que ladite Marion disoit que elle souffroit pour sondit   ami qui ce marioit, comme dit est, fist lors deux chapeaux   d'erbe terreste et d'erbe aumosniere, et en la presence   d'icelle Marion.
Lesquelz chapeaux par elle ainsi fais,   comme dit est, elle dist à ladite Marion que elle s'en alast,   et revenist devers elle le dimenche ensuïant, dessus disner,   qui seroit jour des espousailles, et que lors elle li   enseigneroit que elle feroit desdiz deux chapeaux.
Auquel   jour de dimenche, ainsi comme environ entre IJ et   IIJ heures après midi, icelle Marion de rechief vint en   hostel d'elle qui parle, et sembloit lors comme toute   ediote; et requist elle qui parle que lesdiz deux chapeaux   elle li baillast, et aussi li deist que elle en feroit.
Et lors   elle qui parle, par l'invocacion du deable que elle apella   à son ayde en la maniere qui ensuit, c'est assavoir: « Ennemi,   je te conjure, ou nom du Pere, du Fil et du Saint Esperit, que   » «   tu viengnes à moy ycy.
» Et lesqueles paroles elle qui parle   dist et repetta continuelment par trois fois et sans aucun   interval de temps; et lesdites paroles ainsi dites, et en   les proferant, elle qui parle fist de rechief un autre petit   chappel de ladite herbe terrestre et aumosniere, lequel   elle jetta sur une huche qui estoit assez près d'elle qui   parle et de ladite Marion.
Et lors, ainsi comme elle qui   parle tenoit lesdiz deux chapeaux, fais oudit jeudi ou vendredi,   en une de ses mains, s'apperu à elle un annemi en   façon et estat des ennemiz que l'en fait aus jeux de la   Pacion, sauf tant qu'il n'avoit nulles cornes.
Li dist ses   paroles: « Que demandes-tu? » Et elle qui parle li dist: « Je te   donne cest chapeau que tu vois, que je mis sur ceste huche, et   te requier que en Haincelin dessus nommé, ami de Marion, qui   cy est, et aussi en la femme que a espousée de present ledit Haincelin,   tu te boutes en tel maniere qu'ilz ne se puissent ayder,   jusques ad ce qu'ilz auront fait raison à Marion des maux et   dommages qui li ont fais.
» Et atant se parti ledit ennemi de   son hostel, et en fu emporté ledit chapel par elle mis sur   ladite huche; et vit, elle qui parle, issir, par une fenestre   qui estoit ouverte en sa chambre, ledit ennemi; et à l'issir   dudit hostel, fist icellui ennemi grant noise et en maniere   de tourbeillon de vent, dont elle qui parle ot moult grant   paour et freour.
Et dist, sur ce requise, que lesdites invocacions de   deable par elle ainsi faites, et ledit ennemi yssir hors de   sadite maison, elle, à per soy, conjura iceulx deux   chapeaux par trois fois en ceste forme: « Deables, aydez-moy,   gardez-moy, et que Hainsselin ne puist avoir compaignie   à autre que à moy.
» En seignant iceulx, en faisant la croix   par-dessus, et disant ces paroles: « Ou nom du Pere, et du   Fil, et du Saint-Esperit, deables, viens ycy.
» Et, ce fait, et   en la presence d'icelle Marion, elle qui parle bailla à ladite   Marion lesdiz deux chapeaux, li dist que elle les   portast soubz sa robe aus noces, et que quant elle verroit   que l'espouse et espousée danseroyent, que elle feist   semblant de recueillir à terre aucune chose qui li feust   cheu, ou que elle faignist relier les lyens de ses chauses,   et, en ce faisant, meist à terre iceulx deux chapeaux, et   en tel lieu et place que iceulx espouse et espousée peussent   passer et marchier par-dessus, et atant s'en retournast   sans autre chose dire ou faire, et que bien briefvement   elle auroit des nouvelles d'iceulx esposez, et vendroit à   son entente, et que sondit ami retourneroit par devers   elle, et à moult grant peine et force auroit-il compaignie   à sadite femme espousée.
Dist aussi, elle qui parle, que elle se recorde bien que,   à un mardi ou mercredi ensuïant le dimenche desdites   noces, icelle Marion la vint veoir en son hostel, ainsi   comme elle avoit acoustumé de faire, laquelle li dist que   l'en li avoit dit que l'espouse et espousée estoient forment   malades, et par especial l'espousée, et qu'ilz n'avoient   point eu compaignie ensamble.
à laquelle Marion elle   qui parle respondi les mos qui ensuient ou semblables:   qu'il povoit bien estre qu'ilz n'avoient point eu de compaignie   charnelle l'un avec l'autre, par le moyen desdiz   chapeaux, et aussi que la femme avoit beau loisir d'estre   malade.
Et dist oultre et cogneut que, depuis ce que elles deux   ont esté prisonnieres en la Griesche, pour souspeçon de   ce que dit est dessus, elles ont parlé ensamble de ceste   matiere, et que elles s'entredirent que elles gardassent   bien que elles ne deissent aucune chose de la matiere   dessus dite, et n'en accusassent point li une l'autre.
Requise qui li aprint la maniere du coq dessus dit,   comment elle feroit venir à soy le deable et le invoqueroit,   dit par son serement que, XXIIIJ ans sont passez ou   plus, elle qui parle, qui pour lors seoit aus champs soubz   Montmartre, avec un autre fille de pechié comme elle   qui parle, et estans oudit lieu ensemble, commencerent   à parler des amis que elles avoient lors; laquelle fille,   qui estoit du païs de Flandres, et du nom duquel elle ne   se recorde, le aprint à faire icelles invocacions du deable;   et de fait, et en sa presence, lors fist lesdites invocacions,   et ouy, elle qui parle, que elle conjuroit l'ennemi par la   forme et maniere que dit a dessus, en disant: « Deable,   ayde-moy, garde-moy, et que mon ami, » lequel elle nommoit   lors par son nom, « ne puist avoir compaignie à autre que à   moy; » et que aucune personne li respondoit, laquele elle   ne povoit veoir.
Et de la paour que elle avoit et ot lors,   elle qui parle se bouta en une petite loge qui estoit auprès   d'illec, en laquelle elles avoient acoustumé d'eux   retraire avec les compaignons, pour eulx esbatre.
LE DIMENCHE ensuïant, VIJe jour dudit moiz d'aoust,   l'an dessus dit, par davant maistre Jehan Truquam, lieutenant   dudit mons.
le prevost, present maistre Beraut   Brisson, esleu sur le fait des aydes, fu faite venir en   jugement sur les quarreaux ladite Margot de La Barre,   prisonniere, laquele, sans aucune force ou contrainte,   cogneut, continua et persevera en la confession cy-dessus   escripte, par elle faite, qui li fu leue mot après autre, et   afferma par serement icelle estre vraye, et par elle avoir   esté faite en la forme et maniere que escripte est   cy-dessus.
ITEM, le lundi ensuïent, VIIJe jour d'aoust, l'an dessus   dit, par davant mons.
le prevost, presens maistres Jehan   Truquam et Guillaume Drouart, lieuxtenans dudit mons.
le prevost; Martin Double, advocat, et Andry Le Preux,   procureur du roy; Robert Petit-Clert, Jehan de Bar,   Miles de Rouvroy, Nicolas Bertin, Ernoul de Villers,   Jehan Soudant, Robert de Pacy, Robert de Tuillieres,   Nicolas Chaon, examinateurs; Jehan de La Folie, receveur   de Paris; Jehan Filleul, son clerc, et Oudart de   Montchauvet, advocat; fu de rechief attainte et fait   venir en jugement sur les quarreaux du Chastellet la dessus   dite prisonniere Margot de La Barre, laquelle, après ce   que ce present procès et confessions par elle faites li orent   esté leues mot après autre, sans aucune force ou contrainte,   continua et persevera esdites confessions par elle   faites, et icelles afferma par serment estre vrayes en la   forme et maniere que dites et escriptes sont cy-dessus.
ITEM, et semblablement en la presence dudit mons.
le  prevost et desdiz conseilliers, fu faite venir et attainte   des prisons dudit Chastellet la dessus dite Marion La   Droituriere, dite L'Estallée, laquelle, et par serement,   sans aucune force ou contrainte, continua et persevera   ès confessions cy-dessus escriptes, à li leues mot après   l'autre, et icelles afferma par li avoir esté faites et cogneues   ainsi que escriptes sont en ce present procès, et ne y sauroit   que metre ne que oster.
ITEM, le mardi ensuïant, IXe jour d'aoust, l'an dessus   dit, par davant mons.
le prevost, presens mons.
Baude   de Vauvillers, chevalier du guet; maistres Pierre de Lesclat,   Guillaume Porel, conseillers du roy nostre sire en   son parlement; Jehan Truquam, Guillaume Drouart,   lieuxtenans dudit mons.
le prevost; Martin Double, advocat   du roy; Michel Marchant, Jaques du Bois, Helies   Jengoulour et Oudart de Monchauvet, advocas; Dreux   d'Ars, auditeur; Jehan de Tuillieres, Robert Petit-Clerc,   Miles de Rouvroy, Nicolas Bertin, Ernoul de   Villers, Jehan Soudant, Robert de Tuillieres, Nicolas   Chaon et Gieffroy Le Goybe, examinateurs du roy nostre   sire en son Chastellet de Paris; furent faites venir en jugement   sur les quarreaux les dessus dites Margot de La   Barre, dite du Coignet, et Marion La Droituriere, dite   L'Estallé, prisonnieres detenues oudit Chastellet, lesqueles,   sans aucune force ou contrainte, continuerent et   persevererent ès confessions cy-dessus escriptes, par elle   faites, qui leur furent leues mot après autre, et affermerent   par serement icelles estres vrayes par la forme et maniere   que escriptes sont cy-dessus.
APRèS lesqueles choses ainsi faites, ledit mons.
le prevost   demanda ausdiz presens conseilliers leurs advis et   oppinions comment il estoit bon à proceder à l'encontre   desdites prisonnieres.
Tous lesquelz, attendu les informacions   et denegacions faites par icelles femmes, avec   les herbes trouvées en leurs hostelz et aussi en leurs coffres,   qui sont choses souspeçonneuses, les confessions faites   par iceulx, l'envoultement fait à la requeste d'icelle Marion   par ladite Margot, qui a cogneu avoir fait le desvoultement   d'iceulx Hainsselin et Agnesot, sa femme, et   consideré l'invocacion de l'ennemi fait par icelle Margot   au conjurement de Nostre Seigneur Jhesu-Crist, delibererent   et furent d'oppinion que icelles Margot et Marion   estoient dignes de mort comme sorcieres, et que pour   teles elles feussent executées en la maniere qui ensuit,   c'est assavoir: que elles feussent menées ou pillory ès hales,   illec tournés, et crié publiquement leurs meffais et delis   par elles fais, et pour lesquelz elles estoient mises en icellui   pillory; et oultre, que elles feussent menés ou marché   aus pourceaux, hors de la ville de Paris, et illec,   pour leurs demerites et cas dessus diz, par elles cogneues   et confessés, arses; sauf tant que iceulx chevalier du guet,   maistres Pierre de Lesclat, Robert de Tuillieres, Nicolas   Chaon et Gieffroy Le Goybe, dessus nommez, delibererent   et furent d'oppinion que, en tant qu'il touche icelle Marion,   que elle ne feust pas arse; mais après ce que elle auroit   esté tournée ou pillory par la maniere que dit est,   que elle feust banye à tousjours de la ville, viconté et   prevosté de Paris, sur peine d'estre arse.
Oyes lesqueles   oppinions et veu ledit procès, ledit mons.
le prevost condampna   icelles Margot et Marion à estre tournées ou pillory   par la maniere que dit est, et en après, pour leurs   demerites et confessions dessus dites, à estre arses.
ITEM, le jeudi ensuïant, XJe jour dudit mois d'aoust, l'an   dessus dit, par davant mons.
le prevost, presens maistres   Baudes de Vauviller, chevalier du guet; maistres Guillaume   Porel, conseiller du roy nostre sire en son parlement   à Paris; Jehan Truquam, lieutenant dudit mons.
le   prevost; Dreux d'Ars, auditeur; Jehan de Tuillieres,   Miles de Rouvroy, Nicolas Bertin, Arnoul de Villiers,   Robert de Tuillieres, Nicolas Chaon et Gieffroy Le Goybe,   examinateurs; fu attainte et faitte venir en jugement sur   les quarreaux dudit Chastellet ladite Margot de La Barre,   dite du Coignet, prisonniere dessus nommée, laquelle,   sans aucune force ou contrainte, continua et persevera   ès confessions cy-dessus escriptes, par li faites, et afferma   par serement icelles estre vrayes, et les avoir cogneues,   par la forme et maniere que escriptes sont cy-dessus, et   que leues li ont esté mot après autre.
APRèS lesqueles choses ainsi faites à ladite prisonniere,   en enterinant ledit jugement contre elle donnée, fu menée   ou pillory ès hales, illec tournée, et, en après, le   seurplus didit jugement executé en tant qu'il touche   icelle Margot.
ET n'avoit aucuns biens soubz le roy.
AL.
CACHEMARéE.
LE MARDI XXIIJe jour d'aoust, l'an dessus dit, par davant   mons.
le prevost, lui estant en jugement sur les quarreaux,   presens maistre Guillaume Porel, conseillier du roy nostre   sire en son parlement; Guillaume Drouart et Dreux d'Ars,   lieuxtenans dudit mons.
le prevost; Martin Double, advocat;   Andrieu Le Preux, procureur du roy; Michel   Marchant, Jaques du Bois, Denis de Bausmes, advocas   en Chastellet; Jehan de Bar, Miles de Rouvroy, Nicolas   Bertin, Robert de Pacy, Robert de Tuillieres et Nicolas   Chaon, examinateurs du roy nostre sire en son Chastellet,   fu faite venir et attainte la dessus dite prisonniere Marion   L'Estallée, dite La Droituriere, laquelle continua et persevera   par serement ès confessions cy-dessus escriptes, par   elles faites et cogneues, et lesqueles li furent leues mot   après autre, disant que elles contenoyent verité, et icelles   avoir faites par la fourme et maniere que escriptes sont,   et que autre chose ne savoit du fait que dit est dessus.
Et, ce fait, fu remise en la prison donc elle estoit partie;   et par ledit mons.
le prevost demandé ausdiz presens conseilliers   leurs advis et oppinions qu'il estoit bon estre fait   d'icelle prisonniere.
Tous lesquelz, sauf les dessus nommez   maistre Robert de Pacy, Robert de Tuillieres et Nicolas   Chaon, distrent que, depuis leurs premiers advis   et oppinions cy-dessus escrips, par eulx fais et dis, ilz   avoient pensé et estudié à la matiere dessus dite, et eu   regart ad ce que les drois dient de semblables fais, et   aussi en avoient fait plusieurs demandes et questions entre   plusieurs personnes ausquelz ilz en avoient parlé.
Et en   continuant et perseverant en leurs premiers advis et oppinions,   delibererent que l'en ne povoit espargnier icelle   Marion que de elle ne feust faite justice par la maniere   que dit ont cy-dessus.
Oyes lesquelles oppinions et veu   ledit procès, ledit mons.
le prevost condampna icelle   Marion à estre menée ou pillory, illec tournée et crié ses   meffais, et, en après ce, menée ou marché aus pourceaux,   et illec, pour ses demerites, arse.
LE MERCREDI ensuïant, XXIIIJe jour, oudit moiz et an   dessus dit, par maistre Dreux d'Ars, lieuxtenans dudit   mons.
le prevost, presens maistre Oudart de Fontenoy,   Nicolas Chaon et Gieffroy Le Goybe, examinateurs du   roy nostre sire ou Chastellet de Paris, fu faite venir en   jugement et attainte sur les quarreaux dudit Chastellet la   dessus nommée Marion L'Estallée, dite La Droituriere,   à laquelle, par la bouche dudit lieutenant, fu proferé et   prononcé ledit jugement fait contre icelle Marion,   prisonniere.
EN ENTERINANT lequel jugement, ladite Marion fu   menée oudit pillory, tournée illec, et le cry dessus dit   fait, et, en après, menée ou marché aus pourceaux, et   illec arse.
ET n'avoit aucuns biens soubz le roy.
AL.
CACHEMARéE.
HENRIET TESTART.
L'AN DE GRACE MIL troys cens quatrevins et dix, le   mercredi Xe jour d'aoust, par davant maistre Jehan   Truquam, lieutenant de mons.
le prevost, presens Guillemin   Haguenot, sergent d'armes du roy nostre sire;   Raoulet Le Breton, lieutenant du chevalier du guet;   Loyset Jossum, geolier du Chastellet, et Perrin de Sains,   sergent à verge du roy nostre sire ou Chastellet de Paris;   fu attaint et fait venir en jugement sur les quarreaux dudit   Chastellet Henriet Testart, prisonnier detenu oudit Chastellet,   à la requeste de Jehan de La Rue, faiseur de cloches,   dit en la rue Saint-Anthoine, disant et affermant   par serement, et en la presence dudit prisonnier, que,   ou jour d'yer, de nuit, à la ville de Saint-Lorens, ainsi   comme il avoit veillé en l'egleise d'icelle ville, estant au   dehors des portes Saint-Denis et Saint-Martin de Paris,   jusques environ XJ heures de nuit, il, par fain de dormir   qui le surprint, s'en ala coucher dormir sur un siege estant   auprès de l'autel et en la chappelle Nostre-Dame, assiz   en ladite paroisse et eglise de Saint-Lorens; et lui estant   aussi couchié, vint gesir assez près de lui et couchier le   dessus dit prisonnier Henriet Testart, et illec s'endormi   il qui parle; et au resveillier qu'il fist, trova ledit prisonnier   qui avoit une de ses mains à sa tasse.
Li demanda   qu'il faisoit illec, et qu'il lui rendesist son or et argent   qu'il lui avoit emblé; lequel prisonnier de ce faire fu   refusant.
Et pour ce qu'il regarda en sa tasse, et trouva   que l'en lui avoit emblé deux escus en or de XVIIJ s.
la   piece, et VIJ blans neufs de VIIJ d.
piece chascun; un role   de parchemin ouquel sont escrips plusieurs oroisons, et   un eschanteillon de bois, qui est par maniere de compas,   à prendre et faire le tour de cloches; requist au guet du   roy nostre sire estant en ladite eglise de Saint-Lorens que   ledit prisonnier feust prins et arrestez, et, à sa requeste,   admenez prisonnier oudit Chastellet, afin d'estre de ce   que dit est restituez.
Dit aussi que quant ledit guet mist la main audit prisonnier,   et qu'il fu serché, il fu sur lui trouvé lesdiz   IJ escus d'or, rollet d'oroisons et compas à fere cloches.
Lequel prisonnier fu fait jurer aus sains Evangiles de   Dieu de dire verité sur ce que dit est, et des autres choses   qui li seroyent demandées.
Et cogneut qu'il est nez de   la ville de Senlis, homme de labour et varlet à maçon,   marié à une femme nommée Gilete, qui est venderesse   de fromages, demourant en la rue du Frant-Noyer; et   quant audit or sur lui trouvé, dist qu'il l'a gaigné à soyer   blez en cest aoust present, avec et en l'ostel sire Jaques   Lempereur, estant assiz à Foirez, prez de Laigny; et   quant ausdiz rolet à oroisons et compas, dit et afferma par   serement que, ou jour d'yer, ilz lui furent donnez en la   foire et marchié dudit Saint-Lorens, par un compaignon   qu'il ne cognoist.
Requis en quoy ledit or estoit lyé, et   de quoy, et s'il y avoit autre chose que lesdiz deux escus   ensamble en la tasse que prinse a esté sur lui, et dont il   a esté trouvé saisis, dit qu'il sont en or, mis en un petit   bourselot d'icelle tasse, sans y avoir autre chose lié en   l'environ.
Requis audit Jehan de La Rue en quoy lesdiz   deux escus estoyent en sa tasse, et où, dit par serement,   en la presence dudit prisonnier, qu'ilz estoient ensamble   liez en un petit drapellet blanc, et entour liez de fil blanc,   boutez en la fausse bourse de sa tasse.
APRèS lesqueles choses ainsi faites, par l'advis et deliberacion   des dessus diz conseilliers, consideré la denegacion   d'icellui prisonnier et estat d'icellui, l'afirmacion   dudit Jehan de La Rue, que icellui prisonnier, veu son   estat, n'est pas homme qui deust avoir tel nombre d'argent   sur lui qu'il ne sceust bien en quoy il eust mis icellui,   et qu'il est vray que ledit or a esté trouvé lié ensamble   en un petit drapelet blanc, et lié par la maniere que a   deposé icellui de La Rue; ce aussi que ledit prisonnier,   pour jeu de dez et cabuserie, a plusieurs fois esté prisonnier   ou Chastellet et mis hors de prison, et la povreté   d'icellui; attendu aussi que dudit or et autres choses dessus   dites il fu trouvé saisy, delibererent que, pour savoir   par sa bouche la verité, il feust mis à question.
Et ainssi   fu prononcé par ledit lieutenant, et en la presence dudit   prisonnier.
EN ENTERINANT lequel jugement, ledit prisonnier fu   fait despouillier et mis à question sur le petit tresteau; et   ainsi comme l'en li vouloit donner de l'eaue, requist instaument   et supplia que l'en le meist hors d'illec, et dudit   larrecin donc il a esté accusé, par lui fait et commis, et   plusieurs autres, il diroit verité.
Si fu mis hors d'icelle   question, et ramené en jugement sur lesdiz quarreaux.
HORS de laquelle question, et sans aucune force ou   contrainte, icellui prisonnier, en la presence des dessus   diz conseilliers, et de maistres Nicolas Chaon et Gieffroy   Le Goybe, examinateurs etc., cogneut et confessa   par serement avoir fait et commis, et aidié à faire et commettre   les crimes et larrecins qui ensuient, c'est assavoir:   que hersoir, ainsi comme environ entre XJ et XIJ heures   en la nuit, il, qui pour lors estoit en l'eglise de Saint-Lorens   lez Paris, pour sommeil de dormir qu'il avoit,   s'en ala couchier en la chappelle Nostre-Dame, estant en   icelle eglise, aurpès dudit Jehan de La Rue, qu'il ne   cognoissoit; et ainsi qu'il fu illec couchié, vit et aperceust   que icellui de La Rue dormoit moult fort; et lors, par la   temptacion de l'ennemi, se leva, et en la tasse dudit de   La Rue print iceulx deux escus dessus dis, qui estoyent   envelopez en un petit drapelet, avec le rolet à oroisons   et compas dessus dis, et les mist hors de sa tasse, et   dudit moustier ou eglise cuida partir; mais il fu prins et   arresté par icellui de La Rue, avec le guet du roy, qui   illec survint.
Item, cogneut que, aujourd'ui a huit jours, de nuit,   il qui parle, en sa compaignie Jehannin Porte-Pennier,   Jehannin au Court-Bras et un nommé Symonnet, reperans   à la porte de Paris et portans le pennier, alerent au   port au fain en Greve, sur la riviere, ouquel lieu il   trouverent un homme qui dormoit, et à icellui osterent   et prindrent VIIJ s.
qui estoient en sa bourse, avec une   houpelande sengle et de drap gris donc il estoit couvers,   et laquelle ilz vendirent, au carrefour Saint-Sevrin, VIIJ s.
.
Et dudit larrecin ot, il qui parle, à sa part, IIIJ s.
.
Item, le jeudi ensuïant, audit lieu du port au fain et   heure dessus dis, lui et les dessus nomez trois compaignons   mal prindrent semblablement, à un homme qui   illec dormoit, une longue houpelande de drap gris, avec   un coustel qui pendoit à sa sainture, lesqueles choses ainsi   prinses il vendirent, le lendemain, XIJ s., et de ce ot, il   qui parle, à sa part, trois soulx.
Item, le vendredi ensuïant, de nuit, lui et les dessus   diz compaignons, estans sur les murs devant Saint-Poul,   trouverent un homme qui dormoit, auquel ilz osterent   en sa bourse VIIJ s., et d'iceulx ot à sa part IJ s.
.
Item, le dimenche ensuïant, soubz le pont des Celestins   de Paris, il et les dessus diz IIJ compaignons trouverent   d'aventure un homme qui dormoit illec, auquel ilz   osterent une houpelande qui estoit sur lui et un coustel   qui pendoit à sa sainture, laquelle fu vendu n'est record   quelle somme, mais de ce il ot à sa part XIJ d.
.
Item, cogneut que lui et Guillemin du Val, aumussier,   IJ ans a ou environ, de jour, et en une hostellerie à   Poissy, mal prindrent et emblerent, en l'estable, un cheval   de poil bay, lequel ilz amenerent et vendirent, en la   ville de Paris, VJ frans, et d'iceulx ot à sa part IIJ frans.
Item, cogneut que, lui et les IIJ premiers compaignons   dessus diz, par lui nommez, à un jeudi, de nuit, IIJ sepmaines   a ou environ, alerent audit port au fain, auquel   lieu ilz desroberent un homme, li osterent sa robe, sa   sainture et son chaperon.
En après, ce mist à deffense,   et, pour ce, le despouillerent tout nu, nonobstant qu'il   criast.
Lequel qui parle estoit lors un po arriere d'eulx,   et faisoit le guet, que nul ne venist; et lors fu par l'un   desdiz compaignons, n'est record lequel, jetté en la riviere   de Saine, et illec fu noyez.
Item, cogneut que nagueires, lui et Jehannin Baudet,   aumussier, demourant en la rue au Lyon, ainsi comme ilz   estoient en la chambre Baudet, et que aus fenestres d'icellui   hostel pendoyent, tant hault que bas, plusieurs nappes   et touailles, que la dame de l'ostel ouquel icellui Baudet   demouroit avoit mis au dehors, ilz prindrent grant quantité   desdites nappes, lesquelles ilz vendirent la somme de   IIJ frans, et en ot à sa part XXIIIJ s.
.
Item, cogneut, il qui parle, que lui et un nommé Perrin,   qui est bouchier, demourant à Senlis, près de l'ostel   du Chat, IJ ans a ou environ, estans en la ville d'Amiens,   logez en une hostellerie, mal prindrent et emblerent,   oudit hostel, IIJ chevaulx, c'est assavoir: l'un rouge,   l'autre noir et l'autre gris; et lesquelz chevaulx par eulx   prins en l'estable dudit hostel ilz amenerent en la ville de   Lihons en Sancters, et illec les vendirent la somme de   XVJ frans, dont il qui parle ot à sa part VIIJ frans.
Item, cogneut que lui et un nommé Perrin Libert, né   de Normandie, et demourant à Laigny, estans en la ville   de Montmirail en Brie, et à un jour de dimenche, que le   maistre dudit Libert estoit allez au moustier, icellui Libert,   en la presence de lui qui parle, ouvry, à unes tenailles   de fer, la huche de sondit maistre, et en icelle   print VJ frans en or, desquelz il ot à sa part IJ frans; et   atant se partirent dudit hostel de Montmirail, n'est record   du temps autrement que dit est dessus.
Item, dist que un nommé Guillemin Le Bourguignon,   qui est mariez, et a sa femme nom Jehennete, qui est une   très-petite femme, et lesquelz sont logiez au Plat d'Estain,   en la rue Saint-Jaques, lui moustra nagaires IJ draps de   lit et une couverture de sarge pour lit, lesquelz il vendoit   à Paris, et d'iceulx receupt icellui Bourguignon   IIIJ francs; auquel Bourguignon il qui parle demanda où   il les avoit prins, et il lui respondi que sur leur maistre,   sire Jacques Lempereur, où il avoient servi en ensamble   en aoust, au partement que fait avoit de l'ostel dudit sire   Jaques, estant à Forez, près de Laigny, avoit iceulx draps   et couverture prins en sondit hostel.
Et dist, sur ce requis,   que desdiz IIIJ frans il n'ot oncques denier aucun.
Item, dist qu'il a ouy dire à Jehannin et Phelipot, qui   sont faiseurs de bailaiz de geneste, et demourant en la rue   Saint-Victor, de leurs sournoms n'est record, que jà pieçà   ilz emblerent, en la ville de Trappes, un lit, lequel ilz   apporterent vendre à Paris.
Et dist, sur ce requis, que de   present il n'est pas record qu'il ait fait ou commis aucuns   autres crimes, mais il s'en advisera, et demain en dira   tout ce dont il porra estre record.
Et, ce fait, fu mis en   la prison dont il estoit partis.
ITEM, le jeudi ensuïant, XJe jour dudit mois d'aoust   mil CCCIIIJxx et dix, par davant mons.
le prevost, presens   mons.
Baudes de Vauvillier, chevalier du guet; maistres   Jehan Truquam, lieutenant dudit mons.
le prevost; Dreux   d'Ars, auditeur; Jehan de Tuillieres, Miles de Rouvroy,   Nicolas Bertin, Ernoul de Villers, Robert de Tuillieres,   Nicolas Chaon et Gieffroy Le Goybe, examinateurs de   par le roy nostre sire en son Chastellet de Paris, fu auttaint   et fait venir en jugement sur les quarreaux le dessus   dit prisonnier Henriet Testart, lequel, sans aucune force   ou contrainte, continua et persevera ès confessions cy-dessus   escriptes par lui faites, et afferma par serement   icelles avoir esté faites par lui cogneues en la forme et   maniere que elles sont escriptes, et lesqueles li ont esté   leues mot après autre.
Et, oultre ce, cogneut et confessa que, puis un an a   ou environ, il qui parle, lors demourant en la ville de   Sens en Bourgogne, en l'hostel Jehan Godefroy, à l'enseigne   du Coq, près de l'abbaye de Sainte-Colombe, et   lequel Godefroy il servoit lors de appareillier ses chevalx,   et comme un varlet d'ostel fait, un nommé Thevenin   Le Bourguignon, clert dudit Godefroy, lui dist que   sondit maitre ne le vouloit païer de ce qu'il avoit gaigné   et deservi à lui, disant que s'il le vouloit aider à faire ce   qu'il lui diroit, qu'ilz seroient riches à tousjours; et il   qui parle s'acorda faire sa volenté.
Et dist, icellui Thevenin,   à lui qui parle, qu'il se tenist en bas par terre à   l'uys, et regardast que ledit Godeffroy, leur maistre, qui   estoit alez à une frarie en ladite ville, ne venist.
Ouquel   lieu il qui parle se tint par tel temps que ledit Thevenin   monta en hault en une chambre, et qu'il fist illec il qui   parle ne scet, fors parce que, au retour qu'il fist de ladite   chambre, il lui dist qu'il avoit rompu le coffre dudit Godeffroy,   et en ycellui avoit prins certaine quantité d'or.
Et, eulx venus ensemble en la sale de l'ostel dudit Godeffroy,   ycellui Thevenin bailla à lui qui parle la somme   de XLV fr.; et dist lors icellui Thevenin à lui parle qu'il   en avoit autant à sa part.
Et d'ilec se partirent ensemble   d'un accord, et en alerent chascun où bon leur sembla, et   il qui parle vint à Paris, et oncques puis ne vit ycellui   Thevenin.
Et autre chose, ne plus, ne scet des larrecins   faiz ou commis, dont il soit ad present record.
APRèS LESQUELLES choses ainsi faites, ledit mons.
le   prevost demanda ausdiz conseilliers leurs advis et oppinions   comment il estoit expedient à faire à proceder à l'encontre   dudit prisonnier Henriet Testart.
Tous lesquelz,   veus les denegacions par lui faites, et aussi les confessions,   multiplicacions et reiteracions de crimes et deliz par lui   faiz et commis, par plusieurs et diverses foiz et journées,   l'estat et personne dudit Henriet, avec les perseveracions   d'icelles larrecins, delibererent et furent d'oppinion que   il estoit un très-fort larron et murdrier, et que, comme tel,   il feust executez, c'est assavoir trainé et pendu.
Oyes lesqueles   oppinions, et veu ledit procès et confessions faites   par icellui Henriet, ledit mons.
le prevost condempna   icellui Henriet à estre trainé et pendu comme larron et   murdrier, et icellui jugement prononça en la presence   dudit Henriet Testart.
ITEM, le samedi ensuïent, XIIJe jour dudit mois d'aoust,   mil CCCIIIJxx et dix, par davant mons.
le prevost, lui estant   en jugement sur les quarreaux, presens maistre Jehan   Truquam, lieutenant, et Guillaume Porel, lieuxtenant   dudit mons.
le prevost; Martin Double, advocat; Andrieu   Le Preux, procureur du roy; Dreux d'Ars, auditeur;   Miles de Rouvroy, Nicolas Bertin, Ernoul de Villers,   Robert de Pacy, Robert de Tuillieres, Nicolas Chaon et   Gieffroy Le Goybe, examinateurs, etc.; maistre Michiel   Paillier, advocat; fu de rechief attaint et fait venir en   jugement sur lesdiz quarreaux le dessus dit Henriet Testart,   prisonnier, lequel, après ce qu'il ot perseveré et   continué ès confessions cy-dessus escriptes, affermant   ycelles estre vrayes, et par lui avoir esté faites par la   forme et maniere que escriptes sont, oultre et par dessus   lesqueles, et nonobstant icelles, il cogneut que, IJ ans a   ou environ, il qui parle, en sa compaignie Jehannin   Freuillet, prisonnier ou Chastellet, et Jehannin Le Mareschal,   né du païs de Normandie, alerent de nuit en   Glatigny, en la chambre d'une fille de pechié estant illec,   en laquelle il rompirent l'uys de devant, et en icelle prindrent,   en l'absence d'icelle fille, une coste hardie de drap   pers, fourrée de gris, laquele ilz vendirent le landemain,   ès hales de Paris, la somme de IJ frans, qu'ilz departirent   entre eulx.
Le landemain au soir, de nuyt, ainsi comme   ilz estoient au dehors de la porte de Montmartre, trouverent   un bon homme de village qui yssoit hors de la   ville de Paris; auquel homme il osterent une paire de   draps de lit qu'il portoit sur son col, lesquelz draps il   vendirent la somme de XVJ s.
par., par entre eulx devisez   ensemble.
Item, cogneut que, en Kairesme derrenierement passé,   il qui parle, en sa compaignie le dessus dit Courbras,   estans logiez à la Verriere, vers Trappes, où ilz estoient   alez, et ou païs d'environ, en entencion d'embler, ilz   prindrent et emblerent de nuyt, en l'ostel Berthaut Galot,   de ladite ville, et ouquel hostel ilz estoient couchiez, un   lit, et un coussin, et une paire de draps de lit, que ilz   aporterent à Paris, et illec le vendirent à Lorence La   Picarde, demourant au bout de la rue aus Juifs, la somme   de XVJ s.
par., lesquelz ilz partirent ensemble par moitié.
ET, CE FAIT, ledit prisonnier fu mené à son derrenier   tourment, et illec fu ledit jugement executé oudit samedi,   XIIJe jour dudit moiz d'aoust, le dessus dit an, après ce   qu'il ot perseveré et continué ès confessions cy-dessus   escriptes par lui faites.
Et n'avoit aucuns biens.
AL.
CACHEMARéE.
JEHANNIN MACHIN, DIT COURBRAS.
L'AN DE GRACE MIL TROIS cens quatrevins et dix, le   jeudi XJe jour d'aoust, par davant maistre Jehan Truquam,   lieutenant de mons.
le prevost, presens maistre   Guillaume Porel, conseillier du roy nostre sire en son   parlement à Paris; Beraut Buisson, esleu sur le fait des   aydes; Dreux d'Ars, auditeur; Andrieu Le Preux, procureur   du roy; Ernoul de Villers, examinateurs, et Michel   Paillier, advocat; fu fait venir en jugement sur les   quarreaux Jehannin Machin, dit au Courbras, prisonnier   detenu oudit Chastellet, par l'accusacion de Henriet Testart,   prisonnier illec.
En la presence duquel Court-bras,   ledit Henriet dist et accusa icellui que, eulx deux   ensemble et autres en leur compaignie, IIJ sepmaines a ou   environ, alerent au port au Fain, en Greve, et en icellui   lieu trouverent un homme qui se dormoit, auquel ilz   osterent sa robe, sa sainture et son chaperon; et que pour   ce que icelui homme se mist à deffence, le despouillierent   tout nu, nonobstant qu'il criast bien hault, et, en après   se, par l'un de leursdiz compaignons fu jetté en la riviere   de Saine et noyé.
Item, que mercredi derrenierement passé ot VIIJ jours,   lui, et ledit Courtbras, et les autres nommez en sa confession,   alerent de nuyt audit port au Fain, et le jeudi et   vendredi ensuïent, et en chascune desdites nuys, desroberent   illec plusieurs genz, c'est assavoir: ledit mercredi,   à un homme, VIIJ s.
qui estoient en sa bourse, et une   houpelande longue sengle, de drap gris, par eulx vendue,   au carrefour Saint-Sevrin, VIIJ s., dont chascun d'eulx ot   à sa part IIIJ s.; et, le jeudi ensuïant, une semblable houpelande   et un coustel, vendu XIJ s.; et de ce ot aussi chascun   IIJ s.; et le vendredi ensuïant, en la bourse d'um   homme qui dormoit illec, VIIJ s., et en ot chascun IJ s.
.
Lequel prisonnier fu fait jurer aus sains Evangiles de   Dieu de dire verité sur ce que dit est, et autres choses   qui lui seroient demandées; et, ce fait, dit et afferma   par serement qu'il est nez de la ville de Paris, et a tous les   cours de sa vie gaigné à faire son mestier de boullengerie   et pastiscerie, jusques au voyage que le roy fist nagaires   ou païs d'Alemaigne, qu'il ala en icellui païs servir   comme varlet; et que, à certain debat qui fut contre   aucuns Alemans dudit lieu, il fu feru et navré ou bras,   donc il est affolez à tousjours.
Et pour ce que bonnement   il ne povoit plus ouvrer dudit mestier, s'est mis à porter   le pannier à la porte de Paris.
Et quant ausdites accusacions   contre lui dites et proposées par icelui Henriet,   dist et afferme par serement qu'il n'en est riens, mais a   menti icellui Henriet, et les a controuvées à l'encontre   de lui, et ne sera jà sceu qu'il en soit aucunement coulpable.
Et dist, sur ce requis, qu'il ne cognoist aucunement   ledit Henriet, et ne le vit oncques mais jusques à   present; et autre chose ne voult cognoistre, sur ce interrogué   et examiné à grant diligence.
Et, pour ce, fu fait   maittre en la prison dont il estoit partis.
ITEM, le vendredi ensuïent, XIJe jour dudit mois d'aoust,   l'an dessus dit, par davant mons.
le prevost, lui estant en   jugement sur les quarreaux, presens maistres Jehan Truquan   et Guillaume Drouart, lieutenans dudit mons.
le   prevost; Dreux d'Ars, auditeur; Andrieu Le Preux, procureur   du roy; Robert Petit-Clert, Miles de Rouvroy,   Nicolas Bertin, Robert de Pacy, Nicolas Chaon et Gieffroy   Le Goybe, examinateurs; fu veu et leu, mot après   autre, le procès et confession fais par ledit Henriet, et les   accusacions par lui faites et dites contre ledit Jehannin   au Courbras, prisonnier.
Tous lesquelz, consideré l'estat   et personne dudit Courbras, qui est home vacabond, les   denegacions par lui faites, sans autres clerificacions ou   responces dire, proposer ou alleguer pour icellui Courbras,   prisonnier, et l'affirmacion d'icellui Henriet, lequel   en faisant et confessant icelles charge, delibererent et   furent d'oppinion que, pour en savoir par sa bouche la   verité, il feust mis à question.
Oyes lesqueles oppinions,   et veu ledit procès, ledit mons.
le prevost commanda et   ordonna que ainsi fu fait, et le prononça en la presence   dudit Courbras, prisonnier.
EN ENTERINANT lequel jugement, ledit mons.
le prevost,   lui estant en jugement sur les quarreaux dudit Chastellet,   en la presence de maistres Jehan Truquam, lieutenant   dudit mons.
le prevost; Miles de Rouvroy, Ernoul   de Villers, Nicolas Bertin, Robert de Pacy, Gieffroy   Le Goybe, examinateurs; Jehan Le Conte et Jehan Le   Grant, cirurgiens jurez du roy nostre sire; fist venir et   attaindre par devant lui le dessus dit prisonnier Jehannin   à Courbras, lequel, pour ce que autre chose ne voult   cognoistre que dit est dessus, fors que il dist qu'il estoit   nez de Louviers en Normendie, fu mis à question sur le   petit tresteau; et ainsi comme il ot un petit beu d'eaue,   requist que hors d'illec l'en le meist, et il diroit verité.
Si fu mis hors d'icelle question, et ne voult aucune chose   confesser; et, pour ce, secondement fu mis et lié à ladite   question seulement, et après requist qu'il feust desliez,   et il diroit verité desdiz larrecins par lui fais, et autres   plusieurs.
Si fu deslié et ramené en jugement sur lesdiz   quarreaux, en la presence des dessus diz, et illec, hors   de toute question, sans aucune force ou contrainte, cogneut   et confessa que, quelques variacions qu'il eust faites   paravant cy-dessus, verité est que, IIJ sepmaines a ou   environ, lui qui parle, ledit Henriet Testart, prisonnier,   Simonnin et Jehannin, des seurnoms desquelz il n'est record,   et lesquelz sont compaignons vacabondes et repairans   à la Servaise du Molinet, trouverent li uns l'autre à   ladite Cervoise, et après plusieurs paroles entre eulx dites,   icellui Henriet dist qu'il n'avoit point d'argent, et qu'il   failloit qu'ilz alassent gaignier, qu'il qui parle entent   embler.
Et, ce fait, eulx IIIJ ensemble se partirent de ladite   Servoise, et alerent couchier sur le port au Fain, en   Greve, ouquel lieu ilz trouverent un homme dormant,   ausquel ilz osterent une hopelande sengle, n'est record   de quel drap, et un coustel; et pour ce que ledit homme   se voult revengier, il le jetterent en l'eaue de Saine, où   il fu noyé.
Laquelle houpelande il qui parle vendi, en la   freperie, IIIJ s., et en ot à sa part XIJ d., et chascun desdiz   compaignons autant, et le coustel fu beu par entre   eulx.
Item, confesse que, diz ans a ou environ, qu'il servoit   un escuïer appellé Albert, du païs d'Alemaigne, pour ce   que ledit escuïer ne li vouloit riens donner, à un jour   dont il n'est record, il print ou coffre dudit escuïer, duquel   il avoit la clef, IIJ frans d'or, pour lequel fait il fu mis   en prison en la ville de Chasteauleraut, et depuis delivré,   pour ce qu'ilz les restitua.
Item, confesse que, un an a ou environ, qu'il servoit à   Paris messire Jehan de Gaucourt, chevalier, il print et   embla IJ ou IIJ frans en menue monnoye sur le comptoir   d'icellui chevalier, et fut ainsi comme sondit maistre   l'avoit envoyé en sa chambre querir une de ses robes.
Item, confesse que, en Quareisme derrenierement passé,   lui et ledit Henriet estans en la ville de Verrieres, vers   Trappes, où ilz estoient alez, et ou pays d'environ, en   entencion d'embler, ilz prindrent et emblerent de nuit,   en l'ostel Berthaut Galot, de ladite ville, ouquel hostel   ilz estoient logiez et couchiez, un lit, et un coissin, et   une paire de draps de lit, que ilz aporterent à Paris, et   illec les vendirent à Lorence La Picarde, demourant au   bout de la rue aus Juifs, la somme de XVJ s.
par., qu'ilz   partirent ensamble.
Item, confesse que, sus les fossez de Paris, lui qui parle,   lesdiz Henriet, Simonnin, Perrinet, François, et un appellé   Guillemin, autrement de leurs noms n'est record,   ne là où il demourent, ont desrobé X ou XIJ personnes   sur les fossez de Paris, depuis IIJ sepmaines ençà, et d'iceulx   larrecins ont eu IIJ ou IIIJ frans, n'est record lequel, lesquelz   ilz ont parti ensamble; et dist que, en ce faisant,   ilz contrefaisoient les sergenz.
Item, cogneut que, puis un an a ou environ, il a fait   plusieurs menues larrecins, tant à Paris, ou pays de Meucyen,   de Brie, et ailleurs donc il n'est record, et esquelz   païs ilz aloit en bribes en pourchassent sa vie.
ITEM, le samedi ensuïant, XIIJe jour dudit mois d'aoust,   l'an IIIJxx et diz dessus dit, par devant mons.
le prevost,   lui estant en jugement sur les quarreaux, presens maistre   Jehan Truquam, Guillaume Drouart, lieuxtenans dudit   mons.
le prevost; Dreux d'Ars, auditeur; Martin Double,   advocat; Andry Le Preux, procureur du roy; Miles de   Rouvroy, Nicolas Bertin, Ernoul de Villers, Robert de   Pacy, Robert de Tuillieres, Nicolas Chaon, Gieffroy Le   Goybe, examinateurs, et Michel Paillier, advocat, fu   attaint et fait venir des prisons dudit Chastellet le dessus   dit Jehannin Mahi, dit au Courbras, prisonnier dessus   nommé, lequel, sans aucune force ou contrainte, après   ce qu'il ot juré et affermé par serement dire verité, continua   et persevera ès confessions cy-dessus escriptes, par   lui faites, et afferma icelles estre vrayes, et par lui avoir   esté faites, par la forme et maniere que escriptes sont   cy-dessus.
ET, CE FAIT, ledit mons.
le prevost demanda ausdiz   presens conseilliers leurs advis et oppinions qu'il estoit   bon à faire dudit prisonnier.
Tous lesquelz, attendu   l'estat et personne d'icellui, les denegacions par lui faites,   avec les confessions par lui faites, les reiteracions des   crimes par lui commis, tant de fait appensé comme autrement,   et la multiplicacion d'iceulx, mesmement dudit   homme jetté et noyé en la riviere, delibererent et furent   d'oppinion qu'il estoit dignes de soufrir mort, et estre   pugnis comme murdrier et larron très-fort, c'est assavoir:   trainé et pendu.
Oyes lesqueles oppinions, et veu ledit   procès, ledit mons.
le prevost le ordonna, prononça et   juga ainsi estre fait, et en la presence dudit Courbras,   prisonnier.
LEQUEL jugement fu executé oudit XIIJe jour d'aoust   IIIJxx et dix.
Et n'avoit aucuns biens.
AL.
CACHEMARéE.
HENNEQUIN DU BOS, DIT LE BASTART  DE GOMMIGNIES.
L'AN DE GRACE MIL TROIS CENS quatrevins et dix, le   jeudi XVIIJe jour d'aoust, par davant monseigneur le   prevost, lui estant en jugement sur les quarreaux, presens   maistres Guillaume Porel, conseillier du roy nostre sire   en son parlement à Paris; Jehan Truquam, lieutenant   dudit mons.
le prevost; Dreux d'Ars, auditeur; Andry   Le Preux, procureur du roy; Jehan de Tuillieres, Jehan   de Bar, Robert Petit-Clert, Oudart de Fontenoy, Ernoul   de Villers, Robert de Tuillieres et Nicolas Chaon, examinateurs   de par le roy nostre sire en son Chastellet de   Paris; vint et fu present honorable homme et maistre   Jehan de Cessieres, notaire du roy nostre sire et criffier   criminel en son parlement, lequel, de bouche, dist et   rapporta audit mons.
le prevost, presens les dessus diz,   que, du commandement de bouche à lui aujourd'uy fait   par messeigneurs de parlement, il estoit venus oudit   Chastellet, et avec soy apportoit certaines confessions et   procès fais par Hennequin du Bos, dit le bastart de Gonmignies,   que l'en dit estre de present prisonnier ou Chastellet   de Paris, et que par mesdiz seigneurs de parlement   avoit esté entendu que ledit bastart avoit esté emprisonné   du commandement de mondit seigneur le prevost ou son   lieutenant, et, pour ce, avoient ordonné et appointé, et   aussi commandé audit maistre Jehan de Cessieres, que ledit   procès et confession dudit bastart il apportast par devers   mondit seigneur le prevost, et que, veu icellui procès   et ouy ledit bastart, ledit mons.
le prevost lui feist   raison et justice; lequel appointement et ordonnance de   mesdiz seigneurs de parlement icellui maistre Jehan de   Cessieres avoit enregistré par devers lui, en la maniere   que dit, commandé, ordonné et appointé avoit esté par   iceulx messeigneurs de parlement; et affin que ledit   mons.
le prevost peust plus plainement proceder et seurement   à l'asolucion ou condempnacion dudit prisonnier,   bailla deux roles en parchemin, lesquelz il dist estre la   confession et procès dudit bastart, cy après accousuz, et   contenir ceste forme:   C'EST LA confession de Hennequin du Bos, soy-dissant   bastart de Gommegniers, et ce qu'il a dit et cogneu par   devant monseigneur Robert de Bethune, visconte de   Meaulx, seigneur de Venduel, chevalier, et presens le   prevost de Saint-Quentin, et le clerc sermenté et homme   feal du roy nostre sire en ladite ville, ad ce appellées par   ledit chevalier, liquels Hennequins a esté par ledit mons.
le visconte prins en l'iglese de Saint-Quentin, et enprisonné,   pour souspeçon et renommée d'estre Engleis, et   d'avoir fait serement aus Englès, et fait plusieurs mauls   et criesmes de leze-magesté.
Laquelle confession ledit visconte   envoye par devers ses très-chiers et grans seigneurs   mons.
le chancellier d'Orgemont, et nos seigneurs   de parlement, et chascun d'euls, enclosses soubz son seel,   pour avoir sur ce advis, et luy remander s'il leurs plaist,   ce que il leur plaira qu'il en soit fait.
Et confessa ledit   Hennequin les chosses qui s'ensuient, le penultime jour   du mois de janvier, l'an mil CCCIIIJxx et sis.
Et paraillement   ont mis leurs seaulx à ceste presente confession lesdit   prevost de Saint-Quentin et le clerc sermenté et home feal   du roy nostre sire.
PREMIERS, est verité que ledit mons.
le visconte, qui   estoit à Saint-Quentin, sceut et oy dire que ledit Hennequin   estoit et avoit esté par plusieurs jours en ladite ville   de Saint-Quentin; et pour ce qu'il tenoit que ledit Hennequin   feust Englès, et que sa renommée et grace estoit   autre que bonne, et pour doubte que ledit Hennequin   ne feust là venus pour espier ou porter damaige à ladite   ville de Saint-Quentin et au royaume, il manda audit   Hennequin que il alast parler à lui, pour savoir la cause   pourquoy il estoit là venus et arresté en ladite ville, et   pour sur ce pourvueir et ordonner ainsy que raison donroit.
Liquels Hennequins sur ce fu refusant, et ne voult   aler parler audit mons.
le visconte, liquels est cappitainne   ordonné de par le roy en ladite ville de Saint-Quentin;   mais en demoustrant signe de estre malvais et de luy   doubter, print le inmunité et se mist en francise en l'eglise   de Saint-Quentin en ladite ville.
Pour quoy ledit visconte,   quant il sceut qu'il l'avoit refusé de venir parler à luy, et   qu'il s'estoit transportés en ladite eglise, ala parler audit   Hennequin, et, après plusieurs paroles, li demanda pourquoy   il n'estoit venus parler à luy, et pourquoy il avoit   prins franchise de l'eglise.
Liquels Hennequins dist et respondi   que il n'avoit que parler audit visconte; et lors li   dist ledit visconte que s'il se sentoit proudome, il faisoit   folie de prendre francise de l'eglise, et qu'il alast hors et   parlast à luy; et ledit Hennequin respondi que non feroit,   et qu'il estoit là bien.
ITEM, que pour ladite cause, et autres dessus declairées,   ledit visconte print en ladite eglise ledit Hennequin,   et le mist au belfroy de la ville de Saint-Quentin,   ouquel il a esté prisonnier par l'espace de XV jours ou   environ, et encor est, pendant lequel temps ledit visconte   c'est informés dudit Hennequin, et de sa vie et estat, à   plusieurs personnes, chevaliers et autres, qui le cognoissoient,   adfin qu'il le peust traitier et mener par voye de   justice ressonnable, et, après cela, examiné et questionné   de paroles, et bien pau de fait, et a ledit Hennequin   cogneu et confessé les chosses qui s'ensuivent:   PREMIERS, dist que, environ la mi-aoust eut un an, il   estoit passés en Engleterre en la compaignie de mons.
l'amiral, avec plusieurs autres seigneurs; et dist que là il fu   pris des Englès, et menez à une ville nommée Carly,   en Engleterre, et là se renomma de mons.
de Gommegnies,   son pere, si comme il dist à un chevalier nommé   le seigneur de Nuefville; et semblablement dist que il li   requist que il fust Englès.
Liquels Hennequins devint   Englès, et fist serement de tenir leur partie tousjours, et   s'arma depuis avec euls.
Dist encor que mesire Guy La Personne estoit alors   prisonnier des Englois, et que ledit de Nuefville li demandadedemanda  s'il cognoissoit ledit mesire Guy, liquels se nommoit   aus Englois Jean de Nuefcastel, et ledit Hennequin   respondi qu'il ne cognoissoit point tel nom s'il ne le veoit;   et adonc li moustra l'en ledit mesire Guy, et il le cougnut   tantoust, et dist que c'estoit messire Guy La Personne.
Et adonc li demanda ledit de Nuefville combien il pourroit   païer de renson, et ledit Hennequin li respondi qu'il   paieroit bien six miles frans, et seroit assés; et fu ledit   mesire Guy renchonné à six milles, si comme on dit.
ITEM, dist que ledit de Nuefville li demanda de l'estat   et de la richesce de plusieurs chevaliers et escuïers de   nom, des parties de par deçà, qui estoient, en la compaignie   de mons.
l'amiral, passées la mer, et combien il pourroient   païer de renchon; liquels Hennequin luy nomma   par ordre ceuls qu'il cognoissoit, et quelle renchon ilz   porroient souffrir et païer s'il estoient pris.
ITEM, dist que quant il eust esté avec les Englois par   delà environ V mois, il fu ordonné par les Englois et par   ledit seigneur de Nuefville, mesire Richart de Rademain   et mesire Guillaume de Gommegnies, à qui il se dist freres   bastars, à revenir par desà, pour savoir de l'estat du roy   et de l'armée, que on disoit que le roy entendoit à faire   en Engleterre ou en Espaingne; et promist à le faire   ainsi, et en raporter tout ce qu'il en porroit trouver, et   avoir avisé et sceu, à mesire Villaume de Beaucamp, cappitainne   de Calais, ou dedens le Pasque ensuïant, qu'il fu   darrenierement; et de là se partist d'Engleterre, et s'en   vint à Mildebourc avec un Englès nommé Thiery de   Sonniens, qui le conduysy jusques là.
PREMIER, un nommé Hange, qui fu pallefrainier de   madame de Saint-Pol, et va en estat de varlet pour espier   et savoir l'estat, comme dit est, ès parties de la conté de   Retelle et de Champaingne; et doit retourner à Calais en   habit de moisne.
ITEM, un autre nommé Hermant Le Fevre, tondeour   de grans forces, et est de Coloingne sur le Rin, qui va   en maniere de varlet ès marches de Boulenoys, de Terrouenne   et là entour; et doibt retourner à Calais en guyse   de chevalier sauvage.
ITEM, un autre nommé Loys de Droudeler, et est Zelomdois,   et demeure à Droudeler, et va souvent ou   royaume de France en guyse de marchant de draps et de   chevaulx, et est communement au lendit et au mi-quaresme   à Compiengne, et doit retourner à Calais en guyse   d'ospitalier.
ITEM, un autre nommé Guillaume de Liege, et est   Liegois, et devoit aler en Poiteu, et va en estat   d'orfevre.
ITEM, un autre nommé Guerquin, et est d'Argentueil   en Liegois, et est mareschauls, et devoit aler en Flandres   et par les bonnes villes, et doit retourner en habit des   moignes de Saint-Vremet, emprès Calais.
ITEM, un autre nommé Henry, et a esté fauconnier, et   fu à mons.
de La Riviere, et se merle de oyseaux vendre,   et est de Louvaing.
ITEM, un autre nomé Rogier de Merse, et est devers   Ays en Alemaingne, et est foulons, et devoit aler demourer   à Gant, et a environ XXX ans de aage, et doit r'aler   à Calais en habit d'ermite.
ITEM, dist ledit Hennequin que touz les cept dessus   nommez furent, au mi-quaresme darrain passé, à Calais,   et firent serement au cappitainne de fere les chosses dessus   dites, et devroient touz retourner à la Candeliere à Calais,   comme dit est.
ITEM, dist ledit Hennequin que quant il se fu parti des   Englès, il s'en ala ès parties de Poutieu, et n'i fu mie   granment, quant il fu prins des gens du roy, et a bien   esté là prisonnier l'espace de dix mois, si comme il dist,   et depuis est venus à Saint-Quentin, lau il a esté prins et   detenu, et oncor est.
Et dist, quant on li demande qu'il   venoit là querre, que il aloit en pelerinage à Saint-Nicolay;   laquelle chose ne semble pas estre vraye, quar il   avoit jà, quant il fu pris, demeuré en ladite ville plusieurs   journées, et s'acointoit des riches homes, et aloit disner   et mengier avec euls et en leurs maisons, et enquestoit   grandement de leurs estas, et mis grant paine, avant ce   que il fu pris, à veoir les prisons du roy; et si n'avoit   denier ne maille, et aloit à piet en guyse de varlet ou de   garçon.
C'EST ce que Hennequin du Bos, bastars de Gonmegnies,   si comme il dist, detenus personniés, ad present   ès prisons du roy nostre sire à Saint-Quentin, admenés et   mis esdites prisons par mons.
le visconte de Meauls, cappitaine   de la ville de Saint-Quentin, ordonné de par le   roy nostre sire, a congneu et confessé de sa voulenté, par   devant mons.
le bailli de Vermendois, ledit mons.
le visconte,   Jehan de Vauls, prevost de Saint-Quentin, et par   devant monseigneur de Montguy, chevalier; Raoul Payen,   Jehan de Le Barre et Jehan d'Estrées, hommes feaux du   roy nostre sire, juganz en sa court à Saint-Quentin, ad   ce appellées; laquelle confession, et ce que ledit Hennequin,   lesdis mons.
le bailli, mons.
le visconte prevost de   Saint-Quentin, et autres dessus nommez, envoient par   devers nos très-chiers et grans amis nosseigneurs tenant   le present parlement du roy nostre sire, enclous soubz   leurs seauls, le XXVe jour du mois de fevrier, en la fourme   et maniere qui là après s'ensuit:   PREMIERS, dist ledit Hennequin que, environ la mi-aoust   darrain passé eut un an, dont il estoit paravant   passés en Escoche avec les gens du roy, ou service   de monseigneur de Vondenay, il fu pris des Englois, et   fu menés en une ville nommée Carly, en Engleterre, et   fu là livrés au seigneur de Nuefville; et dist que il fist   serment en la main dudit seigneur d'estre Englès et de   tenir la partie des Englès; et dist que le fist pour ce qu'il   ne savoit comment eschaper ne issir de la main des Englès;   et depuis s'arma une nuit avec euls, et fist le gait avec   les autres Englès, etc.
.
ITEM, dist que ledit seigneur de Nuefville luy demanda   s'il cognoissoit les seigneurs du royaume, et mesmement   ceuls qui estoient passés en Escoche, et li demanda se il   cognoisoit un chevalier de dechà qui estoit prisonnier,   et luy moustra, et ledit Hennequin li dist que c'estoit   mesire Guy La Personne, et dist que ledit mesire Guy   ce faisoit autrement nommer par-delà; et adonc li demanda   ledit seigneur de Nuefville quelle renchon il porroit bien   païer, et ledit Hennequin li dist qu'il paieroit bien sis milles   frans, et se seroit assés.
Et aussi dist qu'il nomma audit   seigneur de Nuefville plusieurs autres seigneurs de par-dechà,   comme mons.
Waleriam de Raineval et plusieurs   autres.
ITEM, dist que quant il eut esté une pieche par-delà   avec les Englès et avec mons.
Wuillaume de Gommegnies,   à cuy il dist estre freres bastars, il s'en parti par   leur congié, et leur promist à venir par-dechà pour adviser   le fait du roy, que on disoit qu'il metoit sur grant   nombre de gens d'armes pour aler en Engleterre ou ailleurs,   et devoit adviser tout à son pooir, et savoir, s'il   pooit, quel voïaige le roy vouloit faire, et où il vouloit   emploïer et envoïer ou mener ses gens d'armes, ou en  Engleterre, ou en Espaignie; et devoit aler à Calais par   devers mesire Wuillaume de Beaucamp, cappitaine de   Calais, pour dire et reporter tout ce qu'il en porroit   avoir sceu et trouvé.
ITEM, dist que quant il se parti d'Engleterre, il, avec   un nommé Thierry de Sommaing, qui est Englet, et avec   aucuns autres, s'en vint à Mildebourt en Zelande, et dist   que là estoit le seigneur de Levere, Henry de Sommaing,   cappitaine de Mauny, et luy.
Et dit que là burent et   furent sept compaignons de diverses nacions et de divers   langaige, qui tous avoient fait serement de tenir la partie   des Englès, et avoient juré et promis en la main de messire   Wuillaume de Beaucamp, cappitaine de Calais, qu'il   iroient par le royaume du temps que le roy mist darrainnement   sus ses gens d'armes, et que il yroient espier les   pays et les fortereches et bonnes viles du royaume, et   rapporteroient, à la Candeleur ensuïant et darrainement   passée, tout ce qu'il aroient sceu et trouvé de l'estat et du   fait qu'il avoient empris par devers ledit mesire Willaume,   à Calais.
Et dist qu'il cognoisoit et cognoist bien tous les   sept compaignons; et fu la chose de ce descouverte à   Mildebourt, presens lesdiz sire de Levere, Henry de Somaing,   Fourquin, cappitaine de Mauny, et luy, desquels   sept compaignons les noms s'ensuient, et lau il devoient   aler, etc.
.
C'EST assavoir: un nommé Hange, qui fu palfrainnier   de madame de Saint-Pol, et doit aler, etc.
.
ITEM, un nommé Guerquin, qui est d'Argentueil en   Liegois, et est mareschal, et doibt aler et repairer en   Flandres, comme à Gravelines, à Durbarque, à l'Escluse,   et doit retourner en habit dez moisnes de   Saint-Vremet.
ITEM, dist que Hange, le premier des sept compaignons   espies dessus nommez, devoit retourner à Calays.
Il devoit   aler par Saint-Pol, et devoit là trouver ledit Hennequin   du Bos, bastart, en la maison du pere de sa femme,   nommé Thomas Dourdin, et de là s'en devoient aler à   Calais ensemble.
Et dist que, ce pendant, ledit bastart   fu pris, par le galois de Ronci, à Moustruel sur la mer,   lau il estoit alés, pour certaines souppechons que on eut   sur et contre luy, lau il fu prisonniers bien VIIJ mois, et   fu delivrés bien le nuit de Noël darrain passée, et, assés   tost après, s'en ala à Saint-Quentin, lau il a de nouvel   esté pris par ledit mons.
le visconte, si comme il appert.
ITEM, il est vray que quant ledit bastart ala à Saint-Quentin,   il y aresta, et enquist fort de l'estat des bourgois   et des bonnes gens, et en cougnut tantost une partie, et   si ne vieult aler parler audit mons.
le visconte quant il le   manda, mais prist la tuicion et munité de l'eglise Saint-Quentin,   en laquelle ledit mons.
le visconte le prist de   lui-mesmes, et le mena ès prisons du roy.
APRèS lesqueles choses ainsi dites et raportées par ledit   maistre Jehan de Cessieres, et veuz deux rolles cy-dessus   cousuz, ledit mons.
le prevost demanda ausdiz presens   conseilliers, et aussi à noble homme mesire Baudes de   Vauvillers, chevalier du guet; mestres Martin Double,   advocat; Andrieu Le Preux, procureur du roy; Jehan   de La Haye, Milles de Rouvroy, Nicolas Bertin, examinateurs   ou Chastellet, et Jaques du Bois, advocat oudit   Chastellet; leurs advis et oppinions comment l'en avoit à   proceder contre ledit bastart, prisonnier.
Tous lesquelz,   ouy la relacion et rapport dudit maistres Jehan de Cessieres,   la maniere de la prinse d'icellui bastart, avec les   confessions cy-dessus escriptes, que l'en dist estre faites   par ledit bastard, delibererent et furent d'oppinion que   l'en feist venir icelui prisonnier, et sur icelles confessions   feust examinez, pour veoir s'il perseverroit en icelles confessions,   ou non.
CE FAIT, ledit prisonnier fu fait venir et attaint en   jugement sur les quarreaux dudit Chastellet, et, en la   presence des dessus nommez, interrogué et examiné par   serement de dire verité sur lesdites confessions.
Et, après   plusieurs variacions et denegacions par lui faites, congnut   et confessa par serement que, pour causes des fais contenus   en icelles confessions, que l'en dist par lui avoir esté   faites, cy-dessus escriptes et à lui leuz, il fu jà pieçà, par   mons.
le visconte de Meaulx, prins et emprisonné en la   ville de Saint-Quentin en Vermendois, et, en après,   admené prisonnier en Chastellet, où desdiz cas il a esté   accusez par devant messeigneurs de parlement; et à iceulx   cas a respondu par devant eulx, et fait aucunes confessions   ausqueles il se raporte.
Congnut avec ce, que depuis ladite responce par lui   faite, il a esté prisonnier oudit Chastellet jusques environ   un an a, et que par mesdiz seigneurs il fu envoyé prisonnier   ou chastel de Montlehery, ouquel chastel il qui parle,   par le moyen de Sohier, qui tenoit un coustel en sa main,   duquel il vouloit ferir lui qui parle, se parti dudit chastel   à l'ayde d'icellui Sohier et de la corde du puys dudit   chastel, par le moyen de laquelle il qui parle, ledit Sohier,   et autres qui prisonniers estoient oudit chastel, descendirent   ès fossez dudit chastel par-dessus les murs, et s'en   alerent bouter en franchise à Nostre-Dame de Loncpont.
Et dist, sur ce requis, que du cep où il estoit mis   oudit chastel de Montlehery, il yssi par le fait dudit   Sohier, qui rompi icellui cep dudit coustel nu qu'il tenoit,   et en veult ferir lui qui parle, pour ce qu'il ne se   vouloit partir dudit chastel de Montlehery.
Cogneut aussi que dudit lieu de Loncpont, quant il y   ot esté environ VIIJ jours, il se parti, et illec lessa ledit   Sohier, lequel il ne vit aucunement depuis ledit partement,   et s'en ala ou païs de Picardie, où il avoit, ou temps passé,   acoustumé à repairer, tant à la court de mons.
de Saint-Pol,   du seigneur de Sempi, comme de messire Regnaut   de Roye, chevalier, duquel il est de lignage, et avec lequel,   et assez tost après, ou au moins assez tost après lui,   il est venus à Paris aus noces qui ont esté de Montagu,   secretaire du roy nostre sire; et durant la feste d'icellui,   et qu'il a esté à Paris, il a esté prins et admené prisonnier.
Cogneut avec ce, après plusieurs variacions et denegacions   par lui faites, que verité est que, lui estant prisonnier   aresté en la ville de Saint-Quentin en Vermendois,   par devant mons.
le visconte de Meaulx et autres plusieurs,   et aussi par devant messeigneurs de parlement, qu'i   fu accusez des fais dessus declairez, il a cogneu et oncore   cognoist iceuls estre vrais, et par lui avoir esté faiz, commis   et perpetrez, par la fourme et maniere que escriptes   sont cy-dessus et esdites confessions par lui faites, qui   furent leues mot après autre; continua et persevera, et   icelles continua et afferma par serement estre vrais, par   la fourme et maniere que escriptes sont cy-dessus.
Cogneut avec ce, que au temps des excez dessus diz   par lui commis, il estoit mariez, et demouroit en la ville   de Saint-Pol en Tardenois, en l'oustel Thomas Dourdin,   demourant illec, duquel Thomas il pour lors avoit espousé   sa fille, et laquelle, puis IJ ans en çà, est alée de vie à   trespassement.
OYES lesqueles confessions faites par ledit bastart, prisonnier,   ledit mons.
le prevost demanda ausdiz presens   conseilliers leurs advis et oppinions comment il estoit à   proceder contre ledit prisonnier.
Tous lesquelz, veues   les denegacions audit jour d'uy faites par lui, et les confessions   cy-dessus escriptes, esqueles il a perseveré et   continué; ce aussi que, au temps d'iceulx crimes par lui   commis, il estoit mariez et habitant du royaume; que,   depuis ce, qu'il fu accusé d'iceulx crimes et fait certaines   confessions et litiscontestacion, comme dit est dessus, par   devant messeigneurs de parlement, et, en après ce, rompu   prisons par la maniere que dit est; delibererent et furent   d'oppinion que il estoit traites du roy, et que, comme   tel, il feust executez, c'est assavoir: trainé, decapité ou   pillory ès hales, et, en après, le corps mené au gibet, et   illec pendus.
Oyes lesqueles oppinions, et veu ledit procès   et confessions cy-dessus escriptes, ledit mons.
le prevost   condempna icellui bastard à estre executez par la   maniere que dit est, et icellui jugement prononça en la   presence dudit bastard, prisonnier.
OUQUEL jeudi, XVIIJe jour dudit mois d'aoust, mil   CCCIIIJxx et dix dessus dit, ledit bastart, prisonnier, fu   mené à son darrenier tourment, et illec fu ledit jugement   executez.
Et n'avoit aucuns biens.
AL.
CACHEMARéE.
ERNOUL LE BARBIER.
L'AN DE GRACE MIL TROIS CENS quatrevins et dix, le   mercredi XXIIIJe jour d'aoust, par devant maistre   Dreux d'Ars, lieutenant de mons.
le prevost, presens   maistres Miles de Rouvroy, Oudart de Fontenoy et Gieffroy   Le Goybe, examinateurs du roy nostre sire en Chastellet,   fu fait venir et attaint en jugement sur les quarreaux   Ernoul Le Barbier, prisonnier detenu oudit Chastellet,   accusé en sa presence par Jean Prevost, labeureur et couvreur   de chaume, demourant à Vanves, disant et affermant   par serment, et en la presence dudit prisonnier, que,   lundi darrainement passé, il alloua ledit prisonnier pour   estre son varlet et le servir pour ledit jour, parmi la somme   de XIJ d.
par.
et ses despens.
Auquel prisonnier il lessa   une besche et une truelle, afin qu'il ouvrast et feist sa   besoingne comme enchargé li avoit, pour ce qu'il convenoit   qu'il venist à Paris par devers sire Jehan de Vaudeter,   son maistre, et que, pendant le temps qu'il vint   à Paris, ledit prisonnier leissa ouvrer en ce que ledit deposant   lui avoit enchargé de faire.
Et vint en icelle ville   de Paris, et, avec ce, apporta iceulx besche et truele, et   les vendi à un ferron demourant sur Petit-Pont, sans ce   qu'il li ait voulu enseigner ou rendre iceulx; mais ainsi   comme ou jour d'ier il passa par-dessus Petit-Pont, il aperceut   lesdiz beche et truele, et les recogneust comme les   siens.
Et lors lui fu dit par celui ferron qui les avoit achetez   que ledit prisonnier les lui avoit bailliés et vendues.
Et,   pour ce, icellui deposant sercha tant qu'il a trouvé ledit   prisonnier, et afin d'estre de ce desdomagé et restitué, l'a   fait mettre et emprisonner ou Chastellet de Paris.
Lequel   prisonnier fu fait jurer aus sains Evangiles de Dieu de   dire verité sur ce que dit est, et aussi de que ce l'en lui   demanderoit.
Et cogneut et confessa par serement qu'il est   nez de la ville de Guise en Thieraisse, en laquelle il a   demouré par lonctemps, a aprins et suy le mestier de   chartier, et mené chars et charretes chargiez de vins et   de marchandises, tant à Bourges en Berry, en Flandres,   en Picardie et en Alemaigne.
Et dist que verité est que   dudit Jehan Prevost, son maistre, et sans son sceu, depuis   qu'il l'ot mis en besoigne, comme dit est, aussi qu'il lui   ot païé son desjeuner, print lesdiz besche et truelle, et   iceulx aporta vendre et vendi à Paris, sur Petit-Pont, la   somme de VIIJ d.
par.
.
Et dist par son serement que c'est   le premier meffait et larrecin qu'il commeist ou feist oncques;   et requist que de ce il fust tenu pour execusé, veu   la petite valeur de la chose.
APRèS lesqueles choses, fu par ledit lieutenant demandé   ausdiz conseilliers leurs advis et oppinions que bon estoit   à faire dudit prisonnier, et comment l'en avoit à proceder   contre lui.
Tous lesquels, veu l'estat dudit prisonnier,   qui est vacabond, sa maniere de respondre, la faulte   et traïson faite par ledit prisonnier, delibererent et furent   d'oppinion que, pour savoir plus à plain par sa bouche la   verité de ses meffais et larrecins par lui fais, il feust mis à   question.
Et ainsi fu dit et prononcé par ledit lieutenant.
EN ENTERINANT lequel jugement, ledit prisonnier fu   de rechief fait venir en jugement sur les quarreaux par   ledit lieutenant, et lui fu dit que des larrecins par lui fais   et commis il deist verité, ou l'en li feroit dire par force,   et seroit mis à question.
Et pour ce que autre chose ne   vieult cognoistre que dit est dessus, fu fait despouillier,   mis et lié par les bras à ladite question, et ainsi comme   l'en le voult mettre sur le petit tresteau, requist que l'en   le desliast, et des larrecins par lui fais, donc il y avoit   plusieurs, il diroit la verité.
Si fu deslié et mis hors, et,   en après, ramené en jugement sur lesdiz quarreaux; et   illec, sans aucune force ou contrainte, cogneut et confessa   par serement que, quelque variacion ou denegacion   qu'il ait faites, verité est que, V ans a ou environ, il avoit   admené par charroy, de la Rochelle en la ville de Valenciennes,   certaine quantité de vins appartenant à Jehan   Gauchier, son maistre, et que en un jour qu'il sceust que   sondit maistre avoit vendu iceulx vins en ladite ville de   Valenciennes, au soir, ainsi qu'ilz estoient couchiez ensamble   en un lit, il print, par temptacion de l'ennemi,   en la bourse de sondit maistre, la some de XL frans en or,   donc il y avoit environ XXX frans en frans, et le residu   en moutons.
Lesquelz deniers ainsi par lui prins, il se   parti le matin de ladite ville de Valenciennes atout ledit   or et argent, et ala en la ville du Quesnoy, en laquelle   ville sondit maistre le fist prendre et emprisonner par la   justice du lieu, et, en après IJ ou IIJ jours ou environ,   fu mis hors de prison, parce que sondit maistre, auquel   il restitua XXXV frans d'icelle somme, afferma par serement   qu'il lui avoit presté icelle somme de XL fr., et que   pour ce qu'il n'en avoit point d'obligacion, il le avoit   poursui.
Cogneut avec ce, que, IIJ ans a ou environ, ainsi   comme il parle, et un nommé Caillou, demourant à   Estreis au Pont, près de Guise, estoient couchiez ensamble   en la ville de Tournay, en l'ostel au mouton, il, de   nuit, print et embla, en la bourse dudit Caillou, la somme   de X s.
en blans de IIIJ d.
par.
piece.
Cogneut aussi que, VIIJ ans a ou environ, qu'il demouroit   en la ville de Vreurin, en l'ostel Jehan Caillou, tavernier,   demourant à l'enseigne du Chauderon, et lequel   Jehan il servoit comme varlet de taverne, il, par plusieurs   et diverses fois, retint et appliqua à son prouffit, de l'argent   qu'il recevoit des escos de ceuls qui buvoyent oudit   hostel, jusques à la somme de dix franz ou plus.
Item, cogneut que, VJ ans a ou environ, en la ville de   Moncornet en Thieraisse, il ala en l'ostel Jehan Baudet,   drapier, demourant en icelle ville, fere semblant qu'il   voulsist parler à lui, pour ce que de sa personne il avoit   assez cognoissance; et quant il vit que oudit hostel n'avoit   que un enfant, il print une hache qu'il trouva en icellui   hostel, et d'icelle rompi un coffre estant audit drapier, et   oudit coffre print la some de LXX frans en or et environ   X frans en menue monnoye, et atant se parti d'icelle ville.
Cogneut oultre, que, assez tost après ce que dit est, et   en la sepmaine meismes dudit larrecin par lui fait, ainsi   comme il estoit en la ville de Choux, à un quart de lieue   près dudit Moncornet, en l'ostel Betrix La Couluniere,   taverniere, icelle Bietrix, par la cognoissance que elle   avoit à lui, li pria qu'il lui donnast garde de sondit hostel   jusques ad ce que elle feust retournée du moustier, où   elle vouloit aler pour ouyr messe.
Pendant lequel temps   que icelle Bietrix fu au moustier, il qui parle print une   hache à despecier buche qu'il trouva oudit hostel, et, à   l'ayde d'icelle hache, rompi un coffre ouquel icelle Bietrix   avoit acoustumé de mestre l'argent que elle recevoit   de sa taverne, dedens lequel coffre il print VIIJ frans en   or, et atant se parti de l'ostel d'icelle Bietrix, sanz ce   qu'il attendist aucunement que elle revenist dudit moustier.
Et dist, sur ce requis, que ce sont touz les larrecins   par lui fais et comises, et aussi touz les crimes par lui   commis.
Requis s'il fu oncques à homme tuer, murdrir   ou occir, dit par son serement que nom, et que tout l'argent   dessus dit par lui prins et emblé par la maniere que   dit est cy-dessus, il a despendu à boire, mengier, jouer et   esbatre avec les filles de vie, sanz ce qu'il jouast oncques   aus dez.
Et, ce fait, fu remis en la prison donc il estoit   partis.
ITEM, le jeudi ensuïant, XXVe jour dudit mois, l'an   dessus dit, par devant mons.
le prevost, presens maistres   Guillaume Porel, conseillier du roy nostre sire en son   parlement à Paris; Dreux d'Ars, lieutenant dudit mons.
le prevost; Jehan de Tuillieres, Nicolas Bertin, Robert   de Tuillieres et Nicolas Chaon, examinateurs, etc.; Robert   Le Moisne, lieutenant du chevalier du guet; fu fait   venir et attaint en jugement sur les quarreaux dudit Chastellet   Ernoul Le Barbier, dessus nommé, prisonnier, lequel,   après ce qu'il ot fait serment de dire verité, et sans   aucune force ou contrainte, continua et persevera ès confessions   cy-dessus escriptes, par lui faites, et leues mot   après autre en sa presence, et afferma par serement icelles   estre vrayes par la fourme et maniere que escriptes sont   cy-dessus, et les avoir faites et comises.
VEUES lesqueles confessions faites par icellui prisonnier,   ledit mons.
le prevost demanda ausdis presens conseilliers   leurs advis et oppinions comment l'en procederoit   contre ledit prisonnier, et qu'il estoit bon d'en faire.
Tous lesquels, attendu l'estat et personne d'icellui prisonnier,   la multiplicacion et reiteracions de larrecins par   lui fais et commiz, et la traïson faite à sesdis maistres, et   la continuacion d'iceulx, delibererent et furent d'oppinion   qu'il estoit un très-fort larron, et que, comme tel,   il feust executez, c'est assavoir pendu.
Ouyes lesqueles   oppinions et veu ledit procès, icellui prisonnier fu ad ce   condempné par ledit mons.
le prevost.
ITEM, le samedi ensuïant, XXVIJe jour d'aoust, mil CCCIIIJxx  et dix, fu ledit Hernoulet Le Barbier mené à son darrenier   tourment, et illec continua et persevera ès confessions   cy-dessus escriptes, par lui faites, et autre chose ne voult   cognoistre que dit est cy-dessus; et, pour ce, fu ledit   jugement executé au jour dessus dit.
Et n'avoit aucuns biens.
AL.
CACHEMARéE.
JEHANNIN MENEL.
L'AN DE GRACE MIL TROIS cens quatre vins et dix, le   samedi XIXe jour de mars, par devant mons.
le prevost,   presens maistres Jehan Truquam, lieutenant dudit mons.
le prevost, et Dreux d'Ars, auditeur du roy nostre sire   ou Chastellet de Paris, fu fait venir et attaint en jugement   sur les quarreaux dudit Chastellet Jehannin Menel,   varlet cordouennier, prisonnier detenu oudit Chastellet,   pour ce qu'il a prins et emblé en l'ostel de la Limace, en   la viez place aux Pourceaux, une houpelande de vert,   doublé d'autre drap, et un pourpoint, qui estoient aus   clercs de ladite taverne.
Lequel prisonnier, sur ce juré   aus sains Evangiles de Dieu de dire verité, cogneut et   confessa par son serement, et sans aucune force ou contrainte,   que mercredi derrenierement passé, environ heure   de disner, ainsi comme il avoit porté toute la matinée de   la buche ès greniers de l'ostel de la Limace dessus dit, il,   par temptacion de l'ennemi, entra en une des chambres   dudit hostel, et, en descendant d'iceulx greniers, mal   print iceuls biens declarriez en ladite accusacion.
Lesquels   biens ainsi par lui prins, il se parti dudit hostel, et   iceulx porta en la ville de Fontenoy, près le bois de Vincennes,   en une taverne d'icelle ville, et illec les leissa et   engaiga pour la somme de VIIJ par.; et dist que c'est le   premier larrecin qu'il feist oncques ou commeist, en requerant   humblement que à sa delivrance ledit mons.
le   prevost voulsist proceder, et avoir de lui pictié et   compassion.
LE LUNDI ensuïant, XXJe jour dudit mois, par devant   mons.
le prevost, presens maistres Jehan Truquam, lieutenant   dudit mons.
le prevost; Dreux d'Ars, auditeur;   Andri Le Preux, procureur du roy; Nicolas Bertin, Robert   Petit-Clerc, Miles de Rouvroy, Robert de Pacy,   Nicolas Chaon, examinateurs; fu attaint et fait venir en   jugement sur les quarreaux le dessus dit prisonnier Jehannin   Menel, auquel fu dit que des crimes et larrecins autres   que celui dessus dit, par lui fais et commis, il cogneut   et deist verité, ou l'en le li feroit dire par sa bouche.
Lequel prisonnier, après ce qu'il ot fait serement de dire   verité, dist et respondi que de ce il n'estoit tenus de respondre   par devant nous, pour ce qu'il estoit clerc, non   marié, en habit et possession de tonsure, et requeroit   instaument que par devant son juge ordinaire, c'est assavoir   l'office de Paris, nous le voulsissons renvoyer.
Et   dist, sur ce requis, que, XX ans sont passez et plus, par   l'evesque de Troyes lui fu donnée premierement le   signe de tonsure en sa chappelle de Troyes, lui donna   une buffe, et le fist lire n'est record en quoy, ne quel   chose il dist lors, pour le lonc temps qu'il a que ce fu.
Requis s'il scet lire, et se de la tonsure qu'il dit que lors   li fu donnée par ledit evesque il a aucune lettre, tesmoins   ou enseignement, dist par son serement qu'il ne scet lire   ne cognoistre lettre aucune, et aussi que lorsque icelle   tonsure li fu donnée, il n'en print lettre ou enseignement   aucun; mais qu'il plaise audit mons.
le prevost lui donner   terme competent d'enseigner de ce, et il le fera bien et   diligenment.
Ouye laquelle requeste faite par ledit prisonnier, ledit   mons.
le prevost, par l'advis et deliberacion des dessus   diz presens conseilliers, lui fu donné terme d'enseigner de   ce que dit est dedens VJ sepmaines du jour d'uy, sur peine   d'en estre forclos et debouté du tout, et que ad ce jamais   ne fu receu; et icelle prefixion, par le commandement   dudit mons.
le prevost, a esté signifiée et dite à maistres   Jehan Merlet, Gautier de Lengres et Robert Caret, promoteurs   de la court de l'official; et en leurs presences fu   interroguez sur la maniere d'icelle tonsure, et cogneut ce   que dit est.
Lesquelz promoteurs, ouy icelle prefixion,   dirent que sur ce il feroient tele diligence comme bonnement   porroyent.
ITEM, le mercredi premier jour de juing mil CCCIIIJxx  et dix, par davant mons.
le prevost, presens maistres   Jehan Truquam, lieutenant general dudit mons.
le prevost;   Dreux d'Ars, auditeur; Andrieu Le Preux, procureur   du roy; Ernoul de Villers, Nicolas Bertin, Girart   de La Haye, Miles de Rouvroy, Jehan de Bar, Robert   de Pacy, examinateurs; fu fait venir et attaint en jugement   sur les quarreaux le dessus dit Jehan Menel, prisonnier,   auquel fu demandé qu'il deist verité du fait du   signe de tonsure par lui allegué et proposé, et, s'il en   avoit fait aucune diligence, qu'il en enseignast ou moustrast   ce que fait en avoit.
Lequel dist qu'il n'en avoit   lettre ou enseignement aucun, ne tesmoins par qui il le   peust prouver, sinon par un nommé Petit-Sain, familier   de mons.
l'evesque de Paris.
Et de tout ce qu'il diroit   sur le fait d'icelle tonsure, se raportoit en lui, et requeroit   instaument que nous voulsissons faire ouyr et examiner   icelle Petit-Sain, car il avoit esté present quant ledit   evesque de Troyes lui avoit donné ladite tonsure.
Et   afin que l'en sceust de ce la verité, fu commandé et commis   à maistres Nicolas Chaon, examinateur, que ledit   Petit-Sain il ouyst sur ce et examinast, meist sa deposicion   par escript, et ouyt aussi tous les autres tesmoins que   ledit prisonnier vouldra produire sur la proprieté de la   possession du signe de tonsure dudit prisonnier.
Pour ouyr   lesquelz tesmoins et autres enseignemens que ledit prisonnier   vouldra produire et moustrer, ledit mons.
le prevost   donna terme jusques à la Nostre-Dame mi-aoust prochainement   venant, et lui enjoint que en dedens ledit  temps il enseignast de la proprietépropiété  de ladite tonsure, sur   pene d'en estre forcloz et debouté du tout à tousjours.
Lequel delay et terme prefix fu signifié aus promoteurs   dessus nommez, et par ledit mons.
le prevost, audit jour   d'uy.
L'AN de grace mil CCCIIIJxx et dix, le mardi XXXe jour   d'aoust, par devant mons.
le prevost, presens maistres   Guillaume Porel, conseillier du roy nostre sire en son parlement;   Dreux d'Ars, lieutenant dudit mons.
le prevost;   Jehan de Tuillieres, Miles de Rouvroy, Robert Petit-Clerc,   Nicolas Bertin, Robert de Pacy et Nicolas Chaon,   examinateurs du roy nostre sire ou Chastellet de Paris; fu   fait venir et attaint en jugement, sur les quarreaux dudit   Chastellet, Jehannin Menel, pasticier, né de la ville de   Troyes, prisonnier dessus nommé, auquel fu demandé s'il   savoit lire ou cognoistre lettre aucune; lequel, comme dit   a cy-dessus, dit par son serement que non; et, pour ce,   afin de savoir par sa bouche la verité de ce, consideré   les temps à lui prefix cy-dessus devisez, qui sont passez,   et qu'il n'est aucunement apparu de procès fait par l'evesque   sur la proprietépropieté de sa tonsure, et que Petit-Sain,   familier de l'evesque de Paris, a esté ouy sur ce que ledit   Menel disoit qu'il avoit esté present quant l'en li donna   tonsure à la ville de Troyes, par l'evesque dudit lieu,   lequel a deposé qu'il n'en est aucunement record, et ne   cognoist icellui prisonnier; attendu l'ordonnance sur ce   faite et relatée, par ledit mons.
le prevost, de la maniere   de proceder contre ceulx qui, en tel cas, se sont efforciez   et ce esforcent de porter tonsure, et qui ne scevent   lettre aucune, ne de ce n'ont aucun tiltre ou enseignement;   delibererent et furent d'oppinion que, pour en   savoir par sa bouche la verité, il feust mis à question.
Oyes lesqueles oppinions, et veu ledit procès, il fu ad   ce condampné par ledit mons.
le prevost.
EN ENTERINANT lequel jugement, ledit prisonnier fu   fait despouillier, lié et mis à la question, et estandu sur   le petit et le grant tresteau; et avant que l'en lui donnast   ou jettast eaue sur lui, estant sur ledit tresteau, requist   instanment que hors d'icelle l'en le meist, et il diroit   verité.
Si fu mis hors et deslié de ladite question, mené   choffer en la cuissine en la maniere acoustuméeacoustumenée, et, en   après, ramené en jugement sur lesdiz quarreaux; et illec,   sans aucune force ou contrainte, après ce qu'il ot fait   serement aus sains Evangiles de Dieu de dire verité, cogneut   et confessa que, puis quatre ans a ou environ,   qu'il servoit en l'ostel de Yvonnet Le Rotisseur, demourant   à la porte Saint-Honoré, ainsi comme à heure de   midi, que sondit maistre estoit alez en la ville, il monta   en la chambre de sondit maistre, et en un coffre qu'il   trouva ouvert, mal print en icellui VJ frans en or, et,   iceulx ainsi prins, se parti de l'ostel de sondit maistre ce   jour mesmes qu'il print iceulx VJ frans, et s'en ala au   deceu dudit Rotisseur, son maistre.
Cogneut aussi que, quelque variacion ou denegacion   par lui faite cy-dessus sur la maniere du signe de tonsure   qu'il a porté sur sa teste, verité est que, pour paour et   doubte qu'il ot que ledit Rotisseur, son maistre, le recogneust   ou avisast, et que, afin d'estre restituez, il ne le   feist mettre en prison, et que par la justice laye il ne feust   dudit cas pugny, il nouvelement fist faire lors le premier   signe de tonsure qu'il eust oncques sur sa teste, et que   lors il fist icelle faire au-devant de Saint-Sevrin, à un   barbier demourant illec; et que paravant ce que dit est,   il n'avoit oncques mais porté ou eu sur la teste signe de   tonsure.
Cogneut aussi que, puis un an ençà, qu'il demouroit   en la ville de Melum, en l'ostel de Jehan Rouseau, pasticier,   à un matin que sondit maistre estoit alez en la ville,   il monta en une chambre en hault, et en icelle trouva un   coffre, la serrure duquel coffre il rompi et froissa à un   martel qu'il trouva en ladite chambre, et oudit coffre   print en or la somme de X frans; lesquelx ainsi par lui   prins, il se parti sans le sceu ou congié de sondit maistre.
Cogneut avec ce, que, six ans a ou environ, qu'il estoit   logiez et demouroit comme varlet en l'ostel Thierry Godehaire,   porteur d'affeutrure, et que sondit maistre   fu alez hors en la ville, il ala en la chambre de sondit   maistre à un matin, environ heure de prime, et illec   trouva le coffre de sondit maistre ouvert, ouquel coffre   il print troys frans en or qui y estoient, lesquelz, ainsi   par lui prins, il emporta, et se parti de l'ostel de sondit   maistre sans son sceu; et au partir qu'il fist, mal print en   icellui hostel une houppelande de drap pers doublé de   camelin, laquelle il porta en la ville de Dijon, et illec la   vendi la somme de X s.
par., qu'il en ot et receupt, et   lesquelz il appliqua à son seul et singulier prouffit.
Item, cogneut que, puis un an a ou environ, qu'il servoit   en Avignon, en l'ostel Jehan Aubery, pasticier du   pappe, et que sondit mestre estoit alez en la ville pour   faire ses besoingnes, et aussi que la dame estoit au moustier,   il qui parle trouva unnes aurmailles ouvertes, esqueles   il trouva une escuelle d'estain, et en icelle avoit deux   ducas d'or, lesquelz il print, et, sanz attendre la venue   de sondit maistre, et aussi sans son sceu, se parti de   l'ostel d'icellui, et iceulx deux ducas appliqua à son   prouffit.
Item, cogneut que, au partement qu'il fist de l'ostel   d'um nommé Phelipe, pasticier, demourant en la ville de   Dijon, il, au deceu de sondit maistre, mal print et embla   un mantel de drap camelin, lequel qui parle apporta en   la ville de Troyes, et illec le vendi la somme de XIJ s.
par.
.
Et autre chose ne voult lors plus cognoistre; et, pour ce,   fu fait remettre en la prison dont il estoit partis.
LE MERCREDI derrenier jour d'aoust, l'an dessus dit,   par davant mons.
le prevost, lui estant en jugement sur   les quarreaux, presens maistres Dreux d'Ars, lieutenant;   Andry Le Preux, procureur du roy; Miles de Rovroy,   Petit-Clerc, Jehan de Tuillieres, Jehan de Bar, Robert   de Pacy, Nicolas Chaon et Gieffroy Le Goybe, examinateurs;   fu attaint et fait venir des prisons dudit Chastellet   le dessus nommé prisonnier Jehannin Menel, lequel, sans   aucune force ou contrainte, continua et persevera ès confessions   cy-dessus escriptes, par lui faites, qui lui furent   leues mot après autre, et afferma par serment icelles estre   vrays par la fourme et maniere que escriptes sont; et,   oultre ce, cogneut, en adjoustant esdites confessions cy-dessus   escriptes, qu'il se recorde que, cinq ans a ou environ,   qu'il servoit à Laon, en l'ostel Jehan Billet, boulengier,   à un soir que sondit maistre estoit allez ès vignes   pour païer ses ouvriers, il monta en un solier en la chambre   de sondit maistre, en laquele il trouva le coffret d'icellui   son maistre ouvert, et en icellui print la somme de   XXX frans en or; lesquelz par lui ainsi prins, il se parti,   et à l'eure dessus dite, de l'ostel de sondit maistre, et   oncques puis ne demoura ou repaira au païs.
Et dist, sur   ce requis, que ce sont tous les crimes et larrecins par lui   fais et commis; et, pour ce, fu fait traire appart sur lesdiz   quarreaux.
APRèS lesqueles choses ainsi faites, ledit mons.
le prevost   demanda ausdiz presens conseillers leurs advis et   oppinions comment l'en avoit à proceder contre ledit   prisonnier Jehannin Menel.
Tous lesquelz, considerées   les larrecins cy-dessus escriptes, par lui faites, la quantité   et qualité d'icelles, avec la maniere des prinses, la multiplicacion   d'icelles larrecins et la trayson par lui faite à   sesdiz maistres, avec l'estat et personne dudit prisonnier,   delibererent et furent d'oppinion que l'en ne le povoit   espargnier qu'il ne feust executez comme larron.
Oyes   lesqueles oppinions et veu ledit procès, icellui mons.
le   prevost condempna ledit prisonnier Jehannin Menel à  estre, pour ses demerites et causes dites, executé comme   larron, c'est assavoir à estre pendu; et icellui jugement   prononça en la presence dudit Menel, prisonnier.
LEQUEL jugement fu executé ledit derrenier jour   d'aoust, l'an dessus dit.
Et n'avoit aucuns biens.
AL.
CACHEMARéE.
JEHAN DE LA RAMéE.
L'AN DE GRACE MIL trois cens quatre vins et dix, le   mercredi XIIIJe jour de septembre, par devant mons.
le prevost, lui estant en jugement sur les quarreaux, presens   maistres Dreux d'Ars et Guillaume Drouart, lieuxtenans   dudit mons.
le prevost; Oudart de Fontenoy,   Miles de Rovroy et Gieffroy Le Goybe, examinateurs   de par le roy nostre sire en son Chastellet de Paris; fu   attaint et fait venir des prisons où il estoit Jehan de La   Ramée, prisonnier detenu oudit Chastellet, pour souspeçon   d'estre consentant, confortant et aydant de l'omicide   fait et perpetré en la personne de feu Jehan de Criquetot,   et des navreures faites à Gieffroy Olivier, nommez   en certaine informacion faite sur yceulx cas par maistre   Robert de Pacy, examinateur.
Lequel prisonnier, sur ce   juré aus sains Euvangiles de Dieu de dire verité, congnut   et confessa par serement que le jour Saint-Berthelemy   darrenierement passé, au soir, ainsi qu'il venoit   des champs esbatre, et qu'il vouloit entrer en sa maison   pour soy coucher, vit et aperçut Jehan Eustace l'aisné   qui estoit au devant de son huys, armé et vestu d'un   jaques, garny d'une espée et d'une demie-lance; et avecques   lui estoit Jehannin Eustace, son filz, qui ne tenoit cousteau   ou armeure quelconques; lesquelx pere et filz parloient   ensemble; et à yceulx demanda, il qui parle, pour   quel cause ilz estoient illec, et pourquoy ycellui Eustace   l'aisné estoit ainsi armé; lequel lui respondi très-arrogaument:   « Que en avez-vous à fere? »  Dit aussi que, assez tost après lesdites parolles dites entre   eulx, deux compaignons, dont l'un a nom Gieffroy Olivier,   et l'autre il ne congnoist, ne ne scet dont il est nez,   où il demeure, ne de son nom n'est record, vindrent et   passerent au devant de lui qui parle et desdiz Eustace et   son filz; lesquelx veuz et apperceuz par ycellui Eustace   l'aisné, ledit Eustace, sanz mot dire à lui qui parle, couri   sus, assailly et navra ledit homme qu'il ne congnoist de   ladite lance par la poitrine, et, assez tost après, chey à   terre au devant de lui qui parle tout mort; et, assez tost   après aussi, navra et bati d'icelle lance ledit Gieffroy Olivier;   et, lesdiz deux hommes ainsi navrez par ycellui   Eustace l'aisné, il se parti dudit lieu; et lui qui parle,   tout desconforté et esbay, se ala coucher en sa maison,   et illec lessa ledit homme mort.
Et dist, sur ce requis,   que quant yceulx deux hommes furent batus et navrez,   il ne tenoit en sa main ou avoit sur lui hache, coustel,   baton ou armeure quelconques.
Et nye avoir oncques   appellé le filz dudit Eustace, ne aussi lui dit les parolles   dont est faite mencion en l'informacion, de laquelle mencion   est faite cy-dessus.
Dit aussi, sur ce requis, qu'il se rapporte en Phelipot   Danet, munier, se, après ledit fait advenu, il ala parler à   lui en sa maison, ou non; et nye y avoir esté ne parlé à   lui aucunement.
Dist aussi qu'il se rapporte en ce que ledit Gieffroy   Olivier dira sur ce que l'en accuse il qui parle de tenir,   au temps dudit debat, cousteau, baton, hache ou harnois   quelconques, et des parolles aussi que l'en dist qu'il et   ledit Olivier orent ensemble au devant desdites bateures   et navreures faites esdiz compaignons, dont l'un fu tué   en la place, comme dit est dessus.
LE SAMEDI XVIJe jour dudit mois, l'an dessus dit, après   heure de disner, en la presence de maistres Dreue d'Ars,   lieutenant; Nicolas Bertin, Robert de Pacy et Gieffroy Le   Goybe, examinateurs, etc.; fu fait venir le dessus dit prisonnier   Jehan de La Ramée, et, en sa presence, fu fait   jurer ledit Phelipot Danet.
Et ainsi comme l'en le vouloit   examiner, ycellui prisonnier dist qu'il se recordoit bien   que, depuis ledit murtre fait par ycellui Eustace l'aisné,   et qu'il vit ycellui homme mort à son huys, il vint hurter   à l'uys dudit Phelipot, et tant fist qu'il ala parler à lui en   sa chambre, où il estoit couchez en son lit, lui recorda   ce qui estoit advenu au devant de son huys, et instanment   lui requist que de ce il le voulsist conseiller.
Et après   plusieurs paroles eues entre eulx, ycellui Danet lui dist   que s'il avoit esté present, conseillant ou aydant audit   murtre fere, qu'il s'en alast et gardast bien qu'il ne feust   prins; et s'il n'en estoit consentant, qu'il se alast coucher   en son lit, sanz autre chose lui dire.
Lesquelles parolles   entre eulx dites, il qui parle s'en ala coucher en sondit   hostel.
Et nye lors avoir aporté coustel, baton, hache   ou armeure quelconques.
LE LUNDI ensuïant, XIXe jour dudit mois, l'an dessus   dit, par devant mons.
le prevost, lui estant en jugement   sur les carreaux, presens maistres Dreux d'Ars, lieutenant;   Andry Le Preux, procureur du roy; Miles de   Rovroy, Nicolas Bertin, Robert de Pacy, Robert de   Tuillieres, Hutin de Ruit et Gieffroy Le Goybe, examinateurs,   etc.; fu veu, leu et recité cest present procès,   avec l'informacion faite sur le cas de l'emprisonnement   dudit de La Ramée.
Et, ce fait, par ledit mons.
le prevost   fu demandé ausdiz presens conseillers leurs advis et oppinions   sur ce.
Tous lesquelx, veu ce que dit est, les variacions   et denegacions par lui faites, et qu'il est trouvé   que, passez sont dix ans, ycellui feu de Criquetot estoit   demourant audit lieu de Saint-Marcel, que ycellui prisonnier   dist qu'il ne congnoist ledit deffunct, et aussi le   baton trouvé en sa maison, et consideré tout, delibererent   et furent d'oppinion que, pour en savoir par sa bouche   la verité, il feust mis à question.
Et ainsi fu jugié et   prononcié par ledit mons.
le prevost, et en la presence   dudit prisonnier; oy aussi maistre Jehan Le Conte, cirurgien   juré du roy, qui dist que la playe faite audit feu   Criquetot en la teste fu d'une hache, si comme il croit   en sa conscience.
EN ENTERINANT lequel jugement, ledit Jehan de La   Ramée, prisonnier, pour ce que autre chose ne voult   congnoistre que dit est, fu mis à question sur le petit et   le grant tresteau; et ainsi comme l'en lui voult donner à   boire, requist instanment que hors d'icelle l'en le meist,   et il diroit verité dudit fait par lui commis et aidié à fere.
Si fu mis hors d'icelle question, mené chauffer en la cuisine   en la maniere acoustumée, et après ce qu'il fu   eschauffé, fu ramené en jugement sur les carreaux; et   illec, en la presence des dessus diz, sanz aucune force ou   contrainte de gehine, congneut et confessa, en soy corrigant   des autres confessions par lui faites, que, quelque   chose qu'il eust dit, congneu ou nyé paravant le jour   d'uy, verité est que au soir que ledit Cristot fu tué et   ycellui Olivier batu et navré, ainsi comme il faisoit à un   soir son lit pour soy coucher, oy ledit Jehan Eustace   l'aisné et Guillemin Le Grant, pelletier, demourant audit   Saint-Marcel, et eulx estans en l'ostel dudit Eustace, qui   parloient moult hault ensemble, et crioit ycellui Eustace:   « Haro! haro! j'ay esté batu.
» Lesquelles parolles par lui oyes,   il qui parle, pour l'amitié qu'il avoit à lui, qui est son   compere, ami et voisin, et qui demeure au devant de lui,   print en sa main le baton dont il faisoit son lit, en entencion   de aidier à sondit compere, s'il avoit aucun besoing,   et yssi hors de sondit hostel; lequel yssu, il qui parle vit   et apperçut ledit Eustace l'aisné qui estoit auprez de sa   porte, qui avoit vestu un jaques et saint une espée, et en   sa main tenoit une demie-lance; et ainsi comme il qui   parle demanda à sondit compere pourquoy il estoit en   cest estat, et que ycellui Eustace l'aisné lui ot respondu   qu'il avoit esté batu en l'ostel aus Corneilles, par l'oste   dudit lieu, et en ces parolles disant, arriverent illec deux   compaignons, à l'un desquelx ycellui Eustace donna et   fery d'icelle demie-lance un coup parmi la poitrine, et   dudit coup tout chancellant ala cheoir mort illec assez   prez.
Dit aussi que ledit Eustace, d'icelle demie-lance, couru   sus et navra ledit Olivier, disant que puisqu'il en avoit   tué l'un, il tueroit l'autre.
Et, ledit fait advenu, yceulx   Eustace et son filz s'en alerent là où bon leur sembla, et   lui qui parle vint parler audit Danet par la fourme et maniere   que dit est.
Et dist que, ledit fait advenu, il de son   povoir cria lors: « Harou le murtre! »  Dit aussi, sur ce requis, que, oudit jour et heure, ne   dudit baton, il ne fery aucunement nul d'iceulx deux   compaignons, et que quant il vit que ledit Eustace l'aisné   s'enfuïoit, il est vray qu'il cria au filz dudit Huitasse, qui   demouroit auprez de la maison dudit Eustace, son pere,   et de lui qui parle, qu'il descendeist aval, alast avecques   lui, et qu'il faisoit que mauvez garçon de s'enfouir et   lessier son pere en cest estat.
Et autre chose ne scet, sur   tout diligenment requis, interrogué et examiné.
ET, CE FAIT, par l'advis et deliberacion desdiz conseilliers   dessus nommez, est ordonné que ledit Gieffroy Olivier   sera mandé et fait venir en la presence dudit prisonnier,   et sur les circonstances et deppendences dudit cas   interrogué et examiné par maistre Robert de Pacy, examinateur.
Et ainsi lui fut commandé par ledit mons.
le   prevost, et par ycellui maistre Robert, ledit examen fait   par la fourme et maniere qui ensuit.
L'AN DE GRACE mil trois cens quatre vins et dix, le   mercredi XXJe jour du mois de septembre, fu attaint en   jugement devant monseigneur le prevost, sur les quarreaux,   Jehan de La Ramée, lequel, après plusieurs interrogacions   à lui faittes sur le cas de la mort et occision de   Jehan de Crisquetot, dont ycellui Jehan de La Ramée   est accusé, se rapporta du tout au serement et à la depposicion   de Gieffroy Olivier, varlet cordouennier, demourant   à Saint-Marcel, en la boucherie, en l'ostel de   Guillaume Morin, cordouennier.
Lequel Gieffroy, après   ce qu'il ot juré et affermé par serement que il diroit verité,   en la presence dudit Jehan de La Ramée, dist et   depposa que huy a un mois, après ce que messire Jehan   Chasteau, prestre et moynne, demourant en l'Ostel-Dieu   de Saint-Marcel; Guillaume Le Grant, pelletier; Pierre   Morin, cordouennier; lui qui parle et ledit defunt, orent   souppé en l'ostel d'icellui defunt, que l'en dit l'ostel des   Corneilles, à Saint-Marcel, et que lui qui parle et ledit   messire Jehan Chasteau et austres se furent partiz dudit   hostel, et estoient en la rue, lui qui parle, son maistre,   et un appellé Pignon, plastrier, et eulx là estans, virent   venir Jehan Eutasse l'ainsné, qui sembloit avoir bien   beu, et se adreça à lui qui parle et aus autres qui là   estoient, et leur dist: « Vous ne estes pas à si grant escole comme   il y a dont je vieng.
» Et leur dist que ce estoit à la Souche,   où il avoit beau jeu de dez, et que son filz y estoit.
Et   respondu lui fut que il avoit eu oudit hostel des Corneilles   beau jeu de paulme, et que il y en avoit eu un   qui avoit perdu huit ou nuef sols, et que tout avoit païé   au souper.
Et alors ledit Jehan Eutasse hurta à l'uis dudit hostel   des Corneilles, pour aler veoir ceulx qui estoient dedens   encores; auquel huis estoit la femme dudit defunt, qui   lui refusa l'entrée; et, pour ce, icellui Jehan Eutasse se   efforça de y entrer, et y entra aussy que par force.
Et   alors ladite femme, en disant que elle estoit grosse, et que   il l'avoit moult blecée; et ce oy par ledit deffunt son   mary, qui bien avoit beu, se leva de la table où il estoit,   et print une pinte, de laquelle il s'efforça de ferir ledit   Jehan Eutasse; mais il ne pot, pour ce que il en fu destourné.
Et jà estoit ledit Jehan Eutasse hors dudit hostel   et à l'uis.
Et, ce nonobstant, ycellui deffunt print une fourche à   fiens, et yssy en la rue, et d'icelle de rechief se efforça   de ferir parmy le corps ledit Jehan Eutasse; mais il ne   pot, pour ce que il en fu destourné et que on lui osta.
Et ce veu par ledit pelletier, il dist audit trespassé que   puisqu'il vouloit grever son compere, il le comparroit;   et tenoit en sa main un baston de cotheret, dont il se   efforça de ferir ledit trespassé; mais il ne pot, pour ce   que ledit baston lui fu osté par lui qui parle.
Et de rechief   en ala querir un autre, qui aussy lui fu osté; car il se   efforçoit d'en vouloir grever ledit defunt.
Toutesvoyes   dit-il que ledit deffunt bouta par terre ledit Jehan Eutasse   de ladite fourche, senz le navrer; et en conflit fu la   femme dudit peletier, qui frappa ledit defunt, sy comme   il lui a oy dire.
Et sy vit que ledit Jehan Eutasse s'enfuy   vers sa maison, et que eulx estoient pour lors tous devant   l'ostel du Patriache; et s'en retournerent, lui qui parle   et ledit defunt, en la maison d'icellui deffunt, et ledit   peletier ala avecques ledit Jehan Eutasse.
Et tantost retourna   jusques devant l'uis dudit deffunt, et là dist que   se ledit defunt yssoit hors en ycelle nuit, que il le comparroit.
Et lors lui qui parle, qui estoit dehors, mena   ycellui peletier en sa maison, et là le lessa, et retourna   audit deffunct, qui estoit à son huis, et le mist dedens son   hostel, et fist traire une choppine de vin, affin de le desmouvoir,   et qu'il ne alast hors; et, ce nonobstant, ledit   deffunt dist que il ne vouloit avoir rencune à aucun, et   que il yroit veoir s'il trouveroit ledit Jehan Eutasse, et   lui donrroit pinte; et print de sa femme un blanc de deux   blans, que il bailla à lui qui parle, et s'en alerent eulx   deux, chascun un petit baston en sa main, jusques oultre   la maison dudit Jehan Eutasse, senz mot dire à aucun,   cuidans aler oultre les Cordelieres, en l'ostel de la maistresse   de lui qui parle, et de là s'en feussent retournez   par les champs.
Et sy tost que ilz eurent passé aussy que   une maison ou deux oultre la maison dudit Jehan de La   Ramée, ycellui Jehan de La Ramée, qui estoit à son huis,   appella ledit deffunt en disant: « Vien çà, vien çà.
» Lequel   defunt respondi auquel s'estoit que il parloit, et il respondi:   « à toy.
» Et, pour ce, ycelui defunt retourna; et   incontinent ycellui Jehan de La Ramée lui dist: « Où vas-tu? »  Et ycelui defunt lui respondi: « Que en veulz-tu? Gardes-tu   les gens qui passent le chemin? » Et ledit de La Ramée lui   dist: « Tu quiers ta male meschance.
» Et, à ces paroles, retourna   lui qui parle, et fu emprès ledit defunt qui parloit   audit de La Ramée; et vit, et dit que bien s'en recorde,   que ycellui de La Ramée tenoit une hache, sur laquelle   il se apuyoit, à son huis, et avoit ycelle hache le manche   quarré, et tenoit le fer contremont, sur lequel il se   apuyoit.
Autrement ne scet desclairer quele estoit ladite   hache.
Et sy vit en la court d'icelui de La Ramée, et assez   près de l'uis, ledit Jehan Eutasse, qui estoit vestu d'un   jaques noir, avoit une espée sainte et une taloche,   et sy tenoit un demi-glayve, duquel il se efforça de vouloir   ferir ledit defunt; mais lui qui parle lui retint le cop,   et tint à une main ledit glayve, et l'autre mist sur ladite   espée et taloche, en disant que se ledit deffunt leur avoit   riens meffait, il leur amanderoit à leur voulenté.
Et, en   ces paroles disant, ledit Desrame appella le filz dudit   Jehan Eutasse, en disant: « Jehannin, larron, laisseras-tu tuer   ton pere? » Et lors ledit filz descendi tout nu, excepté d'une   houpelande que il avoit sur ses espaules et un chapperon   sur sa teste, senz brayes, senz soulers, et senz aucun baston   ou armeure, et se adreça à sondit pere en lui disant: « Mon   pere, que voulez-vous faire? Vecy Jehan de Crisquetot, votre   voisin, qui ne vous vouldroit nul mal faire.
Et sy y est le varlet   Guillemin Morin, vostre ami.
» Et tant parlerent que lesdiz   Jehan Eustace et ledit defunt promirent, ès mains de lui   qui parle et dudit filz, que l'andemain ilz buroient ensemble,   et seroient mis à accort par yceulx deux.
Et là estoit   present ledit de La Ramée, tenant sadite hache comme   dessus a dit, qui nul mot ne disoit.
Et alors lui qui parle,   cuidans que lesdites promesses tenissent, laissa aler ledit   glesve et osta la main que il avoit sur ladite espée.
Et   ledit filz dist à son pere que ilz se alassent couchier.
Et   lui qui parle et ledit Crisquetot s'en cuidierent retourner;   mais ledit pere, senz mot dire, se mist au devant dudit   defunt, et dudit glesve que il tenoit il le frappa parmy   le corps, et tant que il chey.
Et sy tost comme il fu feru,   lui qui parle dist audit Jehan Eustace que il avoit fait   que faulx et que traitre de l'avoir ainsy feru, après l'accort   dessus dit, et lui gecta le baston de fagot que il tenoit,   duquel cy-dessus est faite mencion, et l'en assena   par la teste.
Et alors ledit Jehan Eustace frappa lui qui   parle dudit glesve par la poitrinne, et, lui feru, se baissa   pour prendre une pierre, et sy tost que il fu baissié, ledit   Jehan Eustace le refrapa par derriere tellement que   il lui persa le corps et le braz tout oultre, et tout à un   cop.
Et, ce nonobstant, lui getta il qui parle ladite pierre,   et puis se eschapa; et vit que ledit Jehan de La Ramée   et ledit filz estoient entour ledit deffunt, mais que ilz lui   faisoient ne avoient fait, dit que il ne scet; car il dit qu'il   avoit assez affere à soy.
Et puis après, retourna et trouva   qu'il estoit mort.
Toutesvoyes dit-il que ilz ne furent   audit debat que eulx cinq, c'est assavoir: ledit trespassé,   ledit Jehan Eutasse, son filz, ledit Jehan de La Ramée et   lui qui parle.
Et plus n'en scet, sur tout diligenment   requis.
OUQUEL XXJe jour dudit mois de septembre, l'an dessus   dit, et en la presence de monseigneur le prevost, maistres   Dreux d'Ars, lieutenant; Jehan de Bar, Nicolas Bertin,   Robert de Pacy et Gieffroy Le Goybe, examinateurs; le   dessus dit prisonnier, après la depposicion Gieffroy Olivier,   à lui leue mot après autre, se rapporta et creut du   tout, pour ou contre lui, ou dit et depposicion d'icellui   Gieffroy.
Et pour ce que de rechief il nya, et par serement,   avoir veu ou tenu ladite hache, nonobstant ladite   depposicion, ycellui de La Ramée, prisonnier, par l'avis et   deliberacion desdiz conseilliers, affin de savoir plus à plain   de ce la verité, fu mis et lié à la question sur le petit tresteau;   et avant ce que l'en gettast aucune eaue sur lui,   requist instaument estre mis hors d'icelle question, disant   qu'il diroit verité dudit cas advenu.
Lequel fu mis hors   d'icelle question, mené chauffer en la cuisine en la maniere   acoustumée, et, en après, ramené en jugement sur   les quarreaulx, en la presence des dessus diz conseilliers;   et illec, senz aucune force ou contrainte, et quelques   variacions, confessions ou denegacions que fait a cy-dessus,   et en soy corrigent d'icelles, congneut et confessa,   par serement sur ce fait aus sains Euvangiles de Dieu,   que en un jour de mercredi au soir, et ouquel soir feu   Jehan Cristot fu tué, ainsy comme il qui parle venoit,   environ jour faillant, de soupper de l'ostel de une sienne   fille, et qu'il fu assez près de son hostel de Saint-Marcel,   où il aloit pour soy couchier, vit et apperçut ledit Jehan   Eutasse l'ainsné qui estoit tout armé d'un jaques, une   espée et taloche sainte à son costé, et une demie-lance en   sa main, au devant de son huis, et aussy comme au milieu   de la rue, et assez près de l'ostel de lui qui parle, qui est   vis-à-vis de l'ostel dudit Eustace, auquel Eustace il qui   parle dist ces parolles ou en substence: « Jehan Eustace,   mon compere et ami, qu'avez-vous? Que vous a l'en meffait ou   mesdit? » Et ycelui lui respondi que par ledit Jehan Criquetot   il avoit esté batuz en son hostel des Corneilles, et   que l'en lui avoit dit que encores le devoit-il venir veoir   et batre en celle nuit mesmes.
Et, ce fait, requist lui qui   parle qu'il volsist estre avec lui, et lui aidier s'il veoit   qu'il eust aucun besoing.
Et, en ces parolles disant, bailla   ycellui Eustace à lui qui parle une hache, laquelle il qui   parle print et mist en ses mains.
Et lors dist audit Eustace,   son compere, que il ne se courrouçast point, et que s'il   y avoit aucun qui lui eust aucune chose meffait ou mesdit,   qu'il lui seroit amandé, et ne se doubtast en riens.
Dist aussy que, ainsy comme ilz parloient ensemble   dudit debat eu aus Corneilles, ycellui Eustace vit et apperçut   deux hommes qui venoient de Louveceines à   Saint-Marcel, et avoient chascun un baston de fagot en   leurs mains.
Lequel Eustace, ainsy comme il vit l'un   d'iceulx deux compoingnons passer au devant de la maison   de lui qui parle, il, de ladite demie-lance, jetta un   coup contre ycellui Criquetot d'estoc, et l'eust feru, se   ce n'eust esté ledit Gieffroy Olivier, qui print et empoingna   ycelle lance.
Pourparlerent ycellui Eustace et   ledit Olivier de faire accort entre lui et ledit feu Cristot,   et promistrent que le landemain matin ilz buvroient ensemble   et seroient amis; et de ce baillerent leurs mains,   yceulx Eustace et Olivier, l'une dedens l'autre.
Mais, ce   nonobstant, et ainsy comme yceulx deux compoingnons   s'en vouloient retourner audit leu de Louveceines, et   que ledit Olivier ot laissié aler la lance que tenoit ycelui   Eustace, ledit Eustace recula en la court de lui qui parle,   et d'escourse vint ferir ledit Cristot en la poitrinne de   ycelle lance, tellement que il le fist chanceler et cheoir   assez près illec adans comme tout mort.
Et lors, pour   ce que ledit Olivier getta audit Eustace le baston de fagot   qu'il tenoit à la teste dudit Eustace, et qu'il se print à le   batre et navrer, il qui parle, veant ycellui homme que   l'en appelle Cristot cheu à terre comme dit est, se aproicha   dudit Cristot, et de ladite hache fery ycellui Cristot   en la teste un seul coup.
Dit aussy que depuis ce que ledit Cristot fu à terre en   ladite place, et illec mort, et que ledit Olivier ot esté   batu et navré par ycellui Eustace l'ainsné, il qui parle   appella le filz dudit Eustace, et lui dist qu'il faisoit que   mauvais garson de laissier sondit pere en l'estat que dit   est.
Lequel filz venu enmi la rue, pour ce qu'il vit qu'il   ne avoit cousteau ou armeure quelconques, lui bailla ladite   hache, et distrent alors li uns à l'autre que chascun   s'en alast là où bon lui sembleroit.
Lesquelx pere et filz   se partirent d'illec, et alerent ne scet où, ne oncques,   puis ledit fait advenu, ne les vit ou parla à eulx aucunement.
Et il qui parle vint en sondit hostel, ferma sa porte   et son huis, et vint parler au dessus dit Phelipot Danet   en son hostel par la maniere que dit et depposé a cy-dessus,   et, en après, s'en retourna couchier en sondit hostel,   ouquel, pour souspeçon dudit fait, il fu prins par les sergens   du roy, et admené prisonnier ou Chastellet, ouquel   il est ad present.
LE JEUDI ensuivant, XXIJe jour de septembre mil CCC  quatre-vins et dix, par devant mons.
le prevost, lui estant   en jugement sur les quarreaux, presens maistres Dreux   d'Ars, lieutenant; Andrieu Le Preux, procureur du roy;   Oudart de Fontenoy, Nicolas Bertin, Robert de Pacy et   Gieffroy Le Goibe, examinateurs; fu fait venir et attaint   le dessus dit Jehan de La Ramée, prisonnier, lequel, après   ce qu'il ot fait serement de dire verité, et senz aucune   force ou contrainte, continua et persevera en la confession   et depposicion cy-dessus escripte, autrefois par lui   faitte, et afferma par serement ycelle contenir verité par   la fourme et maniere que elle contient, et laquelle lui fu   lue mot après autre.
Et, ce fait, fu remis en la prison   dont il estoit partiz.
SAMEDI ensuivant, XXIIIJe jour dudit mois de septembre,   l'an dessus dit, par devant mons.
le prevost, presens   maistres Jehan Truquam, Guillaume Drouart, lieutenant   dudit mons.
le prevost; Dreux d'Ars, auditeur; Andrieu   Le Preux, procureur du roy; Martin Double, advocat;   Robert Petit-Clerc, Gerart de La Haye, Oudart de Fontenoy,   Nicolas Bertin, Jehan Soudant, Nicolas Chaon et   Gieffroy Le Goibe, examinateurs, fu attaint et fait venir   en jugement sur les quarreaux dudit Chastellet le dessus   nommé prisonnier Jehan de La Ramée, lequel, après ce   que sadite depposicion cy-dessus escripte lui ot esté leue   mot après autre, continua et persevera en ycelle confession,   et afferma par serement icelle contenir verité, et   par lui avoir esté faite en la fourme et maniere qu'elle   contient.
Et, ce fait, par ledit mons.
le prevost fu demandé   ausdiz presens conseilliers leurs advis et oppinions   qu'il estoit bon d'estre fait dudit prisonnier.
Tous lesquieulx   delibererent et furent d'oppinion, attandues les   denegacions et variacions par lui faites, avec les confessions   et reyteracions d'icelles, par lui congneues, et la   maniere du fait advenu, que l'en ne le povoit espargnier   qu'il ne feust tenus dudit fait comme de homicide, et   que, comme tel, il feust excecutez, c'est assavoir: pendus   et les mains liées devant.
Oyes lesquelles oppinions et   veu ledit procès, ledit mons.
le prevost, et en la presence   dudit prisonnier, condempna ycellui à estre excecuté par   la fourme et maniere que dit est.
ET LEQUEL jugement fu excecuté oudit jour de samedi   XXIIIJe jour dudit mois de septembre.
Et n'avoit aucuns biens soubz le roy.
AL.
CACHEMARéE.
REGNAUT DE POILLY, DIT GROSSE-C...LLE.
L'AN DE GRACE mil trois cens quatrevins et dix, le   lundi Ve jour de septembre, par devant monseigneur   le prevost, lui estant en jugement sur les quarreaulx,   presens messire Ymbert de Boisy, chevalier et conseillier   du roy nostre sire en son parlement à Paris, et maistres   Jehan Truquam, lieutenant dudit mons.
le prevost; Dreux   d'Ars, auditeur; Martin Double, advocat du roy en Chastellet;   Andrieu Le Preux, procureur du roy illec; Jehan   de Bar, Miles de Rouvroy, Ernoul de Villiers et Robert   de Pacy, examinateurs de par le roy nostre sire en son   Chastellet de Paris; fu fait venir et attaint sur lesdiz quarreaulx   Regnaut de Poilly, dit Grosse-C...lle, prisonnier   detenu oudit Chastellet, pour ce qu'il a jetté poisons   en plusieurs puis et fontennes, en plusieurs et divers   lieux, sy comme il a dit et confessé à maistres Jehan Truquam   et Gerart de La Haye, examinateurs du roy nostre   sire ou Chastellet de Paris, et commissaires ordonnez par   le roy nostredit seigneur sur ledit fait; et oultre,   pour ce que ycellui Regnault a baillié desdites poisons à   plusieurs gens pour jetter en puis et fontennes.
Lequel   prisonnier, après ce qu'il ot esté fait jurer aus sains Euvengiles   de Dieu qu'il diroit verité des choses dessus   dites et autres qui lui seroient demandées, et qu'il ot esté   requis se la confession par lui autrefois faite par devant   lesdiz commissaires, et aussy de aucunes autres confessions   par lui semblablement faites par devant le juge de la   Ferté-Bernart, et lesquelles lui furent leues mot après   autre, estoient vrayes, et desqueles confessions, et premierement   de celle faite par devant lesdiz commissaires,   la teneur s'ensuit:   REGNAUT de Poilly, autrement dit Grosse-C...lle, povre   homme charretier, querant sa vie, né de la ville de   Troyes en Champaingne, aagé de L ans ou environ, sy   comme il dit, ad present prisonnier ès prisons du roy   nostre sire à Orliens, où il a aujourd'ui esté admené   des prisons de la Ferté-Bernart, où il estoit prisonnier,   pour soupeçon d'avoir jetté en plusieurs fontennes et   puis dudit païs plusieurs poisons, et par nous sur ce examinez.
Lequel dist et afferma, par son serement fait aus   sains Euvengiles de Dieu, que le dimenche après la beneisson   derrenierement passée, lui estant ou champ du   Lendit, où il queroit sa vie, deux hommes que oncques   mès n'avoit veuz ne congneuz, vindrent à lui et le huchèrent   à part, disans que ilz vouloient parler à lui.
Et   eulx mis eulx trois à part, lui dirent: « Mon ami, vous estes   povres homs, et se vous voulez faire ce que nous vous dirons,   nous vous ferons riche homme; » senz lui desclairier quele chose   il feroit pour eulx.
Et il leur respondi que il avoit bien   besoing de gangnier, et qu'il estoit povres homs, et que   voulentiers feroit pour eulx ce qu'il pourroit, senz leur   demander quelle chose ilz vouloient que il feist pour eulx.
Et atant se departirent de lui.
Et dit que, l'andemain au matin, il ala querir sa vie et   soy pourchassier vers les Cordelieres de Saint-Marcel,   hors Paris; et lui estant devant la porte desdites Cordelieres,   vit yceulx deux compoingnons qui passerent par   devant lui, et le saluerent senz lui autre chose dire.
Et   ycellui jour mesmes les vit ou parviz Nostre-Dame de   Paris, sens ce que ilz parlassent lors ensemble.
Et dit que le lundi avant la Saint-Jehan-Baptiste derrenierement   passée, il et un autre avugle alerent seoir   ensemble sur la chaucée enmy la villete Saint-Ladre, lez   Paris, pour demander les aumosnes aus passans.
Et eulx   estans là, yceulx deux compoingnons passerent d'aventure   par devant eulx, et se aresterent à il qui parle, et lui   dirent que le lundi après le Lendit il alast parler à eulx   en la place Maubert, à Paris, en l'ostel enseingne du Plat   d'Estain, près d'une maison où l'en vent servoise, où ilz   estoient logiez, auquel jour de lundi au matin il ala devers   eulx, sy comme dit lui avoient, et, en y alant, les   encontra, et aloient desjà de leur hostel vers le carrefour   Saint-Severin; et lui dirent que il retournast, et que le   landemain bien matin il alast devers eulx, et que il les   trouveroit encores couchiez en leurs liz.
Et dit que, ycellui jour de l'andemain, ala au matin oudit   hostel où estoient yceulx deux compoingnons logiez,   et lui fu dit par la dame ou chamberiere dudit hostel, ne   scet laquelle, à qui il demanda où yceulx compoingnons   estoient, que ilz estoient encores couchiez, et que il les   attandist, et que tantost ilz vendroient à lui.
Adonc se   ala asseoir à l'uis de l'ostel de laditte Servoise, et tantost   vindrent à lui yceulx deux compoingnons, et lui dirent   que il alast après eulx; lesquelx prindrent leur chemin,   et alerent par la rue de Biesvre, lez la place Maubert,   droit sur la riviere de Saynne, et il qui parle après eulx;   et, eulx trois là assemblez, yceulx deux compoingnons   attaingnirent deux estuiz de cuir, l'un rond et gros comme   une grosse boule, et l'autre plat comme unes grans tabletes,   et les ouvrirent, et, eulx ouvers, il qui parle vit et apperçut   que yceulx deux estuiz, et chascun d'eulx, estoient   tous plains de poudre trayant sur la couleur de poudre   de poivre.
Et, ce fait, refermerent leurs estuiz et s'en   retournerent en leur hostel, et il qui parle après eulx,   senz ce que ilz lui baillassent lors aucune chose.
Et eulx   revenuz à l'ostel, dirent à il qui parle que il les attandist   sur le sueil de l'uis de l'ostel de laditte Cervoise, et tantost   vendroient à lui, et que ilz aloient un pou en leur   chambre; et assez tost après retournerent à lui.
Et dit que, avant que ilz retournassent à lui, ilz demourerent   par l'espace d'environ une heure.
Et eulx retournez   à lui, lui dirent que il alast après eulx.
Et alerent   jusques au-dessus de la Croiz-Hemon, endroit le Carme,   et là lui baillerent un petit sachet de toile, ouquel avoit   dedens V frans en blans de quatre deniers parisis pour   piece, sy comme ilz disoient; car pas ne les compta.
Et, avecques ce, dist que ilz lui dirent que oudit sachet   avoit quarante piece des choses que ilz lui avoient   promises de baillier, pour mettre et faire ès puis et ès   fontennes, senz le lui compter ne monstrer pour lors, en   lui disant que il les meist et feist mettre et jetter ès puis   et ès fontennes du païs, senz lui desclairer les parties   dudit païs; et que il baillast d'icelles choses à qui que   bon lui sembleroit en alant son chemin, et qui en vouldroit   prendre; et que ceulx à qui il en baudroit, qu'il   leur departist et baillast de l'argent que baillié lui avoient,   ainsy comme il verroit qu'il leur appartendroit en sa conscience;   et que il gardast bien à qui il les baudroit, et,   en le baillant, il leur enchargast bien que ilz les meissent   ès puis et ès fontennes ès parties où ilz yroient sur ledit   pays.
Et atant se departirent de lui, et, en eulx departant,   lui dirent que il alast et tenist le pays droit au Mans,   et que, en la ville du Mens, il alast à eulx à la mi-aoust   prouchaine à venir et derrenierement passée, et il les   trouveroit devant l'eglise mons.
Saint-Julien; et que là,   se les choses que ilz lui avoient baillées estoient faillies   et employés, ilz lui en baudroient des autres et de l'argent   avec.
Ne oncques depuis ne les vit.
Et dit que, en recevant lesdites choses, il demanda   aux compoingnons qui les lui baillerent quelles chose   c'estoient, et de quoy elles servoient; et ilz lui respondirent   que il n'en avoit que faire, et que ce estoit mauvaise   viande, et que tel en pourroit bien mengier et user   à qui il ne feroit jà bien.
Et dit, il qui parle, que après que yceul deux compoingnons   furent departiz de lui, il print son chemin à Saint-Germain   des Prez, hors Paris, où il avoit autrefois demouré,   et, de là, s'en ala aus champs près de ladite ville   de Saint-Germain, et là se assist tout seul, et regarda que   c'estoit ou sachet que on lui avoit baillié, et trouva qu'il   y avoit cinq frans en la monnoye dessus dite, et avecques   il trouva vint noëz de drapel liez d'un peu de fil,   chascun noët gros comme environ une noiz, et assez durs;   et oultre, y trouva XX choses de drapeau rons, longs et   gros comme la moitié d'un doy d'un homme, ou plus,   fais en la façon d'un doytier à quoy les orfevres mettent   leurs anneaux.
Et dit que il ne regarda point queles choses il avoit   dedens les noëz, et n'y osa regarder, pour ce que ceulx   qui les lui avoient bailliez lui avoient dit que ce estoit   mauvaise viande.
Et dès lors qu'ilz les lui baillerent et   qu'ilz lui dirent que c'estoit mauvaise viande, conçupt   en soy que ce estoient poisons.
Et dit que après ce que il ot compté l'argent et visité   les choses qui lui avoient esté baillées, comme dit est, il   se parti et s'en ala tout seul droit le chemin de Chartres,   et, en y alant, passa par la ville de Galardon, et y coucha   par une nuit, et entra en la ville après soulail couchant;   et dit que au dehors de la ville, environ le trait d'une   arbalestre, encontra, en une ruelle enclavée entre vingnes,   un compoingnon tout seul, senz aucune chose porter,   fors un baston rond en sa main, et lequel il cognoistroit   bien se il le veoit; lequel, après ce que ilz orent   salué l'un l'autre, lui demanda se il avoit point d'argent;   et il qui parle lui respondi que il en avoit à faire, et que   se il en avoit, n'estoit-ce pas pour ycellui compoingnon.
Et toutesvoyes lui dist, il qui parle, que se il vouloit   faire ce que il lui diroit, sy lui en baudroit-il; et il lui   respondi que oyl voulentiers.
Adonc lui dist, il qui parle,   que il avoit certaines poisons que on lui avoit baillées   pour mettre en puis et en fontennes; et ycellui compoignon   lui respondi que il lui baillast de l'argent, et il le   feroit voulentiers.
Adonc lui bailla, il qui parle, XIJ sols   parisis de l'argent dessus dit, et, avecques ce, lui bailla   six noëz.
Et atant se partirent l'un de l'autre, ne oncques   depuis ne le vit, ne ne l'avoit oncques mès veu paravant.
Et s'en ala, ycellui compoingnon hors la ville, et il qui   parle ala couchier en ladite ville.
Et dit que ycellui compoingnon estoit assez hault, et   de l'aage d'environ quarante ans, et avoit la barbe façonnée   et aguë, noire, et petiz cheveulx, et avoit le visaige   megre, brun, et un nez assez long et begu, et parloit   bon langaige et attrait ainsy comme sur le françois, et   estoit vestu d'une cotte hardie longue jusques au genoul,   noulée par devant jusques au dessus du nombril, et estoit   d'un drap gris-brun, et estoit assez entiere, et doublée par   dedens d'une vielle cotte, ne se recorde de quelle couleur,   et avoit un chapperon de drap de mabré brun double   sur le visaige, et estoit noullé soubz la gorge, et ne avoit   aumuce ne chappiau, et estoit chaucé d'unes chauces   pareilles au chapperon, et d'uns solers à bouclettes senz   escoleteure, et assez grant poulaynne.
Et dit que, le landeman au matin, il se parti de Galardon,   et print son chemin droit à Chartres; et en y alant,   ainsy comme à mi-voye, il trouva enmi les champs, sur   le chemin, un homme et une femme seans à terre, joingnans   l'un de l'autre, emprès lesquelx il se assist; et, après   plusieurs parolles, demanda à ycellui homme se il vouloit   gangnier, et il lui respondi qu'il n'estoit riens qu'il ne feist   pour gangnier.
Adonc lui bailla, il qui parle, six soulz   de la monnoye dessus dite, et quatre noëz, ou des doytiers,   il n'est record lequel; et lui dist que ce estoient   poisons, et que il les gettast ès puis et ès fontennes dudit   païs par où il passeroit.
Et il lui respondi que voulentiers   le feroit, et s'en charga.
Et atant se departi, il qui parle,   senz dire à ycellui compoingnon à quel propos il faisoit   mettre lesdites poisons ès puis et ès fontennes, ne que   ycellui compoingnon lui demandast, ne oncques depuis   ne vit ycellui compoingnon ne sa femme, ne ne les avoit   oncque mez veuz, sy comme il dit.
Et dit que ledit homme qu'il trouva assis avecques ladite   femme estoit assez grant homme, et de l'aage de   XL ans, à un visaige rond, assez crasset et assez court, nez   rond, et parloit bon françois et attrait, et estoit vestu   d'un vielz mantel de mabré brun et d'une vielle cotte de   pers dessoubz, esquelx mantel et cotte avoit plusieurs   pieces de plusieurs et diverses couleurs; et avoit un chapperon,   ne scet de quelle couleur, qui ne valoit pas deux   deniers.
Et dit que ladite femme estoit assez grande, et de l'aage   d'environ XL ans, et parloit assez bon françois, et estoit   vestue d'une vielle robe playnne de paleteaux de plusieurs   et diverses couleurs, et estoit sainte d'un osyer par   dessus sa robe; et dit que elle n'avoit nulles tresses, et   avoit sa teste envelopée d'un vielz drappiau.
Et dit que, au departir d'iceulx homme et femme, il   s'en ala en la ville de Chartres, où il fu par l'espace de   quatre jours, jusques ad ce qu'il oy dire qu'il devoit   avoir une feste à Saint-Arnoul en Yveline, en laquelle   ville il ala à ycellui jour, et y trouva plusieurs compoingnons   querant leurs vies.
Et dit que, après ce qu'ilz orent faite leur queste au   matin, ilz se assemblerent ensemble jusques au nombre   de sept, et alerent boire tous ensemble en une taverne,   ne scet à quelle enseingne, à cinq ou à six maisons près de   la boucherie de ladite ville, et burent en une chambre   par bas, et ne but pour lors autres que eulx en ladite   chambre, et mengierent du pain et de la char que on leur   avoit donnée pour Dieu en laditte ville, et burent vin   vermail à quatre tournois la pinte, et despendi chascun   quatre deniers parisis.
Et dit que pour lors il n'avoit oncque maiz veu amis   de yceulx compoingnons, ne ne scet s'il les congnoistroit   ad present se il les veoit, excepté deux, que aujourd'ui   nous avons fait venir par devant lui, et qui ad present   sont prisonniers ès prisons du roy nostre sire, à Orleans,   pour souspeçon d'avoir mis et jetté desdittes poisons.
Et lequel, après ce que il les ot veuz et advisiez,   dit que ilz estoient de ceulx qui avoient beu avecques lui   audit Saint-Arnoul, comme dessus est dit.
Et que après   ce que ilz orent beu et que ilz furent levez de la table,   deux d'iceulx compoingnons, qui ad present sont prisonniers,   alerent pissier hors de l'ostel, et il qui parle après   eulx.
Et dist lors à l'un, nommé Jehan de Bloys, present   l'autre, nommé Pierre Loysiau, que se il vouloit gangnier   de l'argent à faire ce que il lui diroit, que il lui en   baudroit.
Et lors ledit Jehan de Bloys tendi la main en   disant: « Sà, l'argent.
» Et lors il qui parle lui dist que on lui   avoit baillié certaines poisons pour mettre ès puis et ès   fontennes dudit païs, et que, pour ce faire, on lui avoit   baillié de l'argent, en disant audit Jehan de Blois que s'il   vouloit prendre desdittes poisons, et mettre ès puis et ès   fontennes dudit païs, que il lui en baudroit, et de l'argent   avecques, et il lui respondi que voulentiers le feroit.
Et lors il qui parle attaingny lesdites poisons, et en bailla   audit de Blois douze pieces, et, avecques ce, lui bailla   de l'argent, c'est assavoir dix solz de la monnoye dessus   dite; et ledit Jehan de Blois lui promist que en ce n'auroit   pas deffault qu'il n'en feist son devoir de les mettre   ès puis et fontennes.
Et atant se departi ledit Jehan de   Blois, ne oncques puis ne le vit, jusques ad ce que on   lui monstra hier esdites prisons.
Et, après le departement   dudit Jehan de Blois, ledit Pierre Loisiau vint à lui qui   parle, et lui demanda quelle chose ce estoit qu'il avoit   baillié audit Jehan de Blois, et il lui respondi que c'estoient   poisons pour jetter ès puis et ès fontennes dudit païs, et   que s'il vouloit autel faire, qu'il lui en baudroit, et de   l'argent avecques; et il lui respondi que voulentiers le   feroit.
Adonc lui bailla, il qui parle, quatre pieces d'icelles   poisons, et quatre blans de quatre deniers parisis la piece,   et quatre blans chascun de huit deniers parisis.
Et atant   se departirent l'un de l'autre.
Requis à il qui parle se il   dist point audit Jehan de Blois et Pierre Loisiau en quelz   parties dudit païs ilz porteroient et mettroient lesdites   poisons, dit que non, et que aussy ne lui en demanderent-il   rien; ne aussy ne scet-il, sur ce requis, en quelles   parties dudit païs ilz mirent lesdites poisons.
Et dit, sur   ce requis, que les autres compoingnons qui burent avecques   eulx audit Saint-Arnoul ne sceurent riens des poisons   qui furent baillées audit Jehan de Blois et Pierre   Loisiau, et que tous ceulx de la compoingnie estoient   yvres et se combatirent au partir de ladite taverne.
Et dit que, au departyr de Saint-Arnoul, il print son   chemin à aler droit au Mans; et dit que, à environ   XIJ lieues de Chartres, près d'une ville plate dont il ne   scet le nom, et en laquelle ville a une fontenne près d'un   moulin assis en une petite riviere, et en ycelle fontenne   mist un noëau desdites poisons, lequel, tantost qu'il fu   jetté, ala à fons.
Et dit que ladite fontenne estoit petite   et se vuidoit à ruissiau.
Et dit que, à deux lieues de là, a une ville qui a nom   Saint-Selerin, où il a un puis du costé de devers le Mans,   ouquel il jetta une piece desdites poisons; et là se transporta   l'andemain à une autre ville à deux lieues près du   Mens, où il y a un clochier couvert d'ardoise, de laquelle   ville il ne scet le nom; et en passant au long d'icelle ville,   trouva un puis sur le chemin enmi ladite ville, ouquel il   getta une piece desdites poisons.
Et de là se transporta,   l'andemain, au Mans, enmy laquelle a deux fontennes   près l'une de l'autre, en chascune desquelles il jetta une   piece desdites poisons.
Et dit que en alant de Chartres au Mans, il en jetta en   plusieurs autres lieux dont il n'est record, et tant que il   scet de certain que quant il entra en ladite ville du Mans,   il n'avoit que cinq pieces desdites poisons, desquelles   cinq pieces il en jetta deux esdittes fontennes de ladite   ville, comme dessus a dit.
Et dit que l'andemain il jetta une piece d'icelles poisons   en un puis qui est devant l'eglise Saint-Julien du   Mans.
Et dit qu'il fu et demoura par environ sept jours   en ycelle ville du Mans, en tousjours querant sa vie, et   par chascun soir gisoit à l'ospital.
Et dit que, après ce qu'il ot esté par quatre jours en   laditte ville du Mens, à certain jour dont il n'est record,   environ heure de grant messe, lui estant devant l'eglise   de Saint-Julien, deux jeunes hommes, l'un d'environ   l'aage de XXXVJ ans, et l'autre de XXX, d'assez bon hault,   qui avoient les visaiges bruns, parlans langaige sur le   normant, et vestus de longues cottes blanches jusques aus   piez, et, par-dessus, cappillaires noirs et chapperons   de drap gris sur le brun, senz cornette, ainsy comme   convers, et estoient surçains sur leurs cottes blanches,   soubz leurs capilaires, de saintures blanches de fil, vindrent   à lui qui parle, et lui dirent que il alast après eulx   et les suivist de loings.
Et lors les suyvi tant que il les   vit entrer en l'eglise des Jacobins du Mens, après lesquieulx   il entra.
Et dit que quant ilz orent passé la porte, ilz le treyrent   à part près d'un mur, et lui baillerent quatre soulz en   blans nuefs et quatre noëaux de poisons, et lui dirent:   « Tien, bon homme, va t'en, et mez ces nouëz ès puis et fontennes   par où tu passeras; » senz lui dire ne desclairer en   quelle contrée il les mettroit.
Et dit que yceulx quatre nouëz estoient bien aussy   gros et aussy pesans comme ceulx qui bailliez lui furent   à Paris, mais ilz n'estoient pas si bien faiz.
Et dit que   depuis que les quatre noëz lui furent bailliez au Mans,   et avant qu'il se partist de ladite ville et du païs d'environ,   il en mist un noët en une fontenne qui est en une   valée au dehors de la ville, près de la riviere.
Et dit que, avant qu'il se partist, il ala à Saint-Christofle,   près du Mens, où estoit la feste, et trouva deux   puis enmi ladite ville, en chascun desquieulx il jetta une   piece desdites poisons.
Et dit que, en retournant de Saint-Christofle   au Mans, et passant par une petite villete dont   il ne scet le nom, il trouva un puis, ouquel il jetta une   piece d'icelles poisons.
Et dit que, au departir de ladite ville du Mens, il   print le chemin et s'en ala droit à la Ferté-Bernart, où il   mist par deux jours à y aler.
Et dit que, après ce que il ot esté par deux jours en   ladite ville de la Ferté, il ala ès forbours de ladite ville   pour boire une choppine de vin, et, en venant, fu prins   par les sergens de ladite ville, et mené ès prisons, pour   souppeçon d'avoir mis et getté lesdites poisons ès puis et   fontennes dudit païs.
Et dit que, en le menant en prison, il bouta sa main en   sa tasse, pour prendre et getter à terre deux noëaux qui   encores y estoient, afin que l'en ne les trouvast sur lui;   mais il dit que il n'y en trouva que un, lequel il print et   getta à terre tout secrettement, et marchié du pié dessus,   et foula en la boë, senz ce que nul le veist ou apperceust.
Et dit, sur ce requis, que il ne scet que l'autre noët   devint, ne en quel lieu il le perdi; mais il dit que, pour   ce qu'il fu sceu qu'il avoit jeu à l'Ostel-Dieu, les gens de   ladite justice alerent serchier le fuerre du lit où il avoit   jeu, pour savoir se ilz y trouveroient aucunes poisons,   dont aucunes n'y furent trouvées, sy comme il a oy dire.
Et dit qu'il a esté prisonnier esdites prisons de la Ferté   depuis le premier jour d'aoust jusques à mardi derreniement   passé, que il fu prins, esdites prisons de la Ferté,   par les sergens de Orleans, et amené prisonnier ès prisons   à Orleans par l'ordonnance du lieutenant du baillif d'icelle   ville, où il est encores ad present.
Et dit que, lui estant prisonnier à la Ferté, comme dit   est, il fu examiné par le lieutenant du baillif d'icelle ville   sur le cas de son emprisonnement, auquel il n'en volt   aucune chose dire ou confesser, mais nya tout, disant   que riens n'en savoit, et que point coulpable n'en estoit;   et, pour plus avant savoir la verité par sa bouche, fu   mis à question par cinq fois en plusieurs et divers jours;   en laquelle gehaine, et dehors, il dit que il dist et confessa   ce que cy-dessus est escript, ou parolles en substence,   ou au moins selon ce qu'il lui fu demandé et requis, et   selon ce que contenu est et escript en un feuillet de pappier   à nous envoyé par le baillif de ladite Ferté; laquelle   confession, dont cy après sera faitte mencion, nous lui   aïons leue mot après autre; lequel, après ce qu'il ot oy   ladite lecture, dist et confessa que de ce qui en ycelle   confession estoit escript et contenu, il avoit dit et confessé   par devant ledit baillif, ès prisons de ladite Ferté.
Requis à il qui parle se les deux religieux qui lui baillerent   les quatre noëz de poisons et les quatre sols parisis   en ladite ville du Mens estoient ceulx qui lui baillerent les   poisons et les cinq frans à Paris, comme dessus est dit,   dit que non.
Requis à il qui parle se il veoit les deux   hommes qui lui baillerent les poisons et l'argent à Paris,   se il les congnoistroit, dit que oyl.
Requis de quel estat   ilz estoient, de quel païs et quel langaige ilz parloient,   dit que il ne scet de quel langaige ilz estoient; mais ilz   parloient bon françois, et estoient vestuz en habit seculier.
Et dit que ilz estoient chascun d'environ XXXVJ ans   d'aage; et dit que ilz avoient mantheaulx chascun d'un   marbré plommé, et chapperons de mesmes; et estoient   les mantheaulx rons, senz faulte, à trois ou quatre noyaulx   soubz la gorge, et estoient longs jusques au dessoubz du   genouil; et avoient chascun une aumusse sur couleur violete;   et fermoient leurs chapperons soubz la gorge; et   estoient vestuz dessoubz de cottes hardies despareillés,   noulées par devant jusques au nombril, et longues jusques   un peu au dessoubz du genouil.
Et dit que le drap de la cotte de l'un estoit de pers   plombé, doublé par dedens d'un camelin gris; et le drap   de la cotte hardie de l'autre est d'un pers entredoublée   de drap, n'est record de quelle couleur.
Et dit que eulx deux estoient chascun chauciez de   chauces de brunette et de soulers rons à bouclettes.
Et   dit que ilz avoient pou de barbe, et avoient les visaiges   rons, crassez, assez vermeillez.
Et dit, il qui parle, que   combien qu'il ait dit ou confessé, sa confession faite par   devant le baillif de la Ferté, que il eust veu, à Paris et   environ, trois ou quatre compoingnons avecques les deux   qui lui baillerent les poisons, comme dessus est dit, toutesvoyes   dit-il qu'il les a veuz aler ensemble parmy païs,   et non pas que ilz feussent presens quant les poisons lui   furent baillées, ne quant les deux compoingnons dessus   nommez lui en parlerent, ne qu'ilz en soient coulpables   ne consentans en aucune maniere, ne ne les congnoist.
Item, dit, il qui parle, que environ et paravant XV jours,   que lesdites poisons lui furent baillées à Paris, l'en lui en   avoit desjà parlé, il ala d'aventure ès halles de Paris, où   l'en vent le pain, soubz les pilliers, et là trouva trois   compoingnons, lesquieulx il n'avoit oncque maiz veuz,   et se adreça à eulx et leur dist: « Dieu gart les compoingnons! »  Et après ce que ilz lui orent respondu, il entendi à leur   langaige que ilz estoient de Champaingne.
Adonc leur   demanda-il dont ilz estoient, et l'un lui respondi que il   estoit de Chaalons, et l'autre lui dist que il estoit de Rains,   l'autre lui dist que il estoit d'une ville qui a nom Dampierre,   à huit lieues près de Troyes; et, après ce, leur   demanda comment ilz avoient nom, lesquieulx lui nommerent   leurs noms et surnoms, et desquieulx il n'est record   ad present.
Adonc leur dist que il avoit entencion   d'aler en leur païs briefment pour gangnier de l'argent.
Et lui demanderent à quoy faire, et que aussy en gangneroient-il   voulentiers.
Et lors leur dist-il que ilz feussent   à Chartres dedens cinq ou six jours après ensuivent,   et que il leur feroit gangnier de l'argent, senz leur dire   la cause à quoy ilz le gangneroient.
Et dit que ilz disoient   que ilz estoient laboureurs.
Et dit que celui qui se disoit estre de Chaalons estoit   vestu d'un gros drap velu noir, et celui de Rains et de   Damppierre estoient vestus de blanchet, et estoient chascun   environ de l'aage de XXX ans, et estoient assez hauls.
Et dit que, environ trois jours après, il ala vers Saint-Marceau   querir sa vie.
Et dit que, à l'eure d'après disner, au retour, il passa   par derriere les Jacobins, et vit, sur les fossés hors la   ville, quatre compoingnons parlans ensemble, desquieulx   deux estoient de ceulx qu'il avoit veuz avecques les deux   compoingnons qui lui avoient baillées les poisons, comme   dessus est dit; mais les deux autres compoingnons ne congnoist-il;   mais estoient bien vestus de bons mantheaulx   rons.
Et dit qu'il se adreça à eulx; et, en y alant, les deux   qu'il avoit veuz avecques ceulx qui lui avoient baillié   les poisons se partirent et s'en alerent avant qu'il feust à   eulx, et les deux autres demourerent, ausquieulx il parla   et leur demanda de quoy ilz avoient parlé à ceulx qui   s'en estoient alez; et ilz lui respondirent que ilz leur devoient   baillier de la grainne et de l'argent.
Et lors il qui   parle demanda quelle grainne ce estoit, et pourquoy   c'estoit faire; et ilz lui respondirent que l'en leur devoit   dire quant l'an leur baudroit.
Et atant se partirent l'un   de l'autre, ne oncques puis ne les vit, sy comme il dit.
Et dit que, environ cinq ou six jours après, il ala à   Chartres, et y arriva à un jour de samedi; et, le lundi   ensuivant, ala en Nostre-Dame de Chartres pour querir   sa vie, où il trouva les trois compoingnons à qui il avoit   parlé ès halles de Paris, et trois autres que ilz avoient   amené avecques eulx, sy comme ordonné leur avoit quant   il parla à eulx esdites halles de Paris.
Et dit que, lui et les trois autres compoingnons champenois   à qui il avoit parlé ès halles, comme dit est, se   treyrent à part hors des autres trois, et bailla à celui de   Rains, present les deux autres, XX s.
parisis en blans nuefs,   et douze noëz desdites poisons; et, en les leur baillant,   leur dist que ce estoient poisons, et que ilz les meissent   ès puis et ès fontennes par où ilz passeroient, senz venir   dire en quel païs ilz les mettroient.
Et atant se departi   de eulx, ne oncques depuis ne les vit.
Item, requis à il qui parle se ceulx qui lui baillerent   lesdites poisons dirent point de quoy on les faisoit, et se   ilz le firent point jurer qu'il ne reveleroit point qui les   lui avoit baillées, ne que on lui en eust aucunes baillées,   ne aussy qu'il feist jurer et promettre à ceulx à qui il en   bailloit que ilz ne le diroient point, dit que non.
Item, requis à il qui parle comment il eschappa desdites   prisons de la Ferté, dit que, environ huit jours   après qu'il fu mis esdites prisons, compoingnons de ladite   ville se combatirent ensemble, et furent admenez prisonniers,   et fu, il qui parle, osté de la prison où il estoit,   pour mettre lesdiz compoingnons, et fu mis prisonnier   en une maison où le four estoit, et y coucha une nuit,   et le landemain fu laissié ouvert; et au soir, et l'anuitement,   il s'en yssy par l'uis, et de là s'en ala enmi la ville,   et passa la riviere à nef, et s'en ala toute nuit à deux   lieues de la Ferté, à une ville qui a nom Forges; et le   landemain fu reprins et admené ès prisons de ladite Ferté.
ITEM, cy-après s'ensuit la confession par lui faitte ès   prisons de la Ferté, dont cy-dessus est faite mention.
REGNAUT de Poilly, né près de Troyes en Champaingne,   accusé de ce que l'en dit contre lui, que il est cause,   consentant et principal, de empoisonner les eaues des   puis, fontennes et autres lieux, parmy le royaume de   France, examiné sur ce le XXIJe jour d'aoust IIIJxx et dix,   confesse que il est coulpable et consentant dudit fait, et   que les premieres paroles en vindrent à sa congnoissance en   esté derrenier, à Saint-Denis en France, environ le Landit.
Et dit que ilz estoient six d'une compoingnie pour porter   lesdites poisons; et leur furent baillées hors de la ville   de Paris, à la porte Saint-Marcel, près de l'abbaye des   Cordelieres de Saint-Marcel.
Et dit que d'iceulx six, il   en y avoit deux bien appareilliez, qui gouvernerent le   fait desdiz empoisonnemens, qui livrerent les poisons aux   autres.
Requis s'il scet comment ilz ont nom, dit que il   n'en savoit nommer que trois, dont l'un est appellé Perrin,   et est de Rains, et estoit vestu de camelin fourré de   blanchet; et l'autre estoit de Chaalons, et avoit nom Jaquinot;   et l'autre avoit nom Guillaume, et estoit du païs   de Orleans.
Et, de ces six, n'y avoit qui querist le pain,   fors que il qui deppose et un autre.
Et dit que il qui   parle ot huit noëz desdites poisons, desquieulx il mist   l'un en une fontenne sur le grant chemin de Paris, entre   Chartres et la Ferté, et les y getta toutes espandues, senz   drapel, pource que elles estoient desvelopées en sa tasse;   et quant il vint au Mans, en deux fontennes et en deux   puis; et en une fontenne entre le Mans et la Ferté.
Item, dit que deux jacobins, ou au moins gens vestus   en leur habit, le menerent chiez les Jacobins au Mans,   et le treyrent à costé en un jardin, près un mur, et lui   en baillerent quatre noëz, desquieulx il mist l'un en la   fontenne de Gourdainne du Mans, et l'autre en une fontenne   qui a nom ..., et deux en deux puis à Saint-Christofle   de la chappelle Saint-Albin, du costé devers   la ville du Mans.
Et quant il vint à la Ferté, il en avoit   encore deux, dont il mist l'un en un lit, ou il lui chey,   ne scet lequel, en l'Ostel-Dieu de la Ferté, et l'autre qu'il   getta en la boë quant il fu prins, et marcha dessus, ou   marchié de la Ferté, près le pilory.
Et dit que il ne receut que vint soubz de son salere   quant l'en lui bailla les poisons, desquieulx il presta XV s.
à un talmelier de Sens, appellé Thomas.
Mais ilz se devoient   assembler au Mans ou à Vendosme, à l'eglise de   Saint-Gorge, à la mi-aoust, et devoient avoir chascun   trois frans en Chartain; et quant ilz auroient fait leur   voyage parmi le païs, ilz devoient retourner en Chartain,   et s'entredevoient trouver à la porte de Chartres, à un   grant hostel, à une grant porte près d'un bordel, et y   avoit deux tavernes devant.
Requis pourquoy ilz ne empoisonnerent   le païs en venant de Paris, dit que leur   ordonnance estoit telle que ilz devoient commancier ès   basses marches; et dit que ilz sont plusieurs maistres et   gouverneurs à gouverner la besongne, et ne baillent pas   les poisons les uns comme les autres: les uns les baillent   en noëz, les autres en tuyaux de plumes, les autres cousus   du long en petiz drappiaulx, comme l'en met les esguilles;   et y a une autre maniere de poisons qui doit estre poudrée   tout enmy les fontennes.
Et dit que le plus grant ressort d'icelles manieres de   gens est à Saint-Marcel, à Paris, et à Saint-Germain dez   Prez, et à l'ostel de Neelle.
Ainsy signé: J.
DE VALEUR.
Et après ceste presente confession, leue à il qui parle   mot à mot, dit que ainsy l'a-il dit et confessé par devant   le baillif de ladite Ferté.
NYA, et par serement, que le contenu en ycelles feust   verité, jassoit ce que ycelles il ait autreffois congneus et   confessées; et dist que icelles il fist par doubte, crainte et   paour des questions et tourmans en quoy il fu mis audit   lieu de la Ferté, et, en après, pour doubte et paour qu'il   ot semblablement que yceulx commissaires ne le feissent   questionner ès prisons dudit lieu d'Orleans, et que de ce   qu'il avoit dit, il avoit menti.
Et ne volt autre chose   congnoistre qui lui portast prejudice.
APRèS lesquelles choses ainsy faites, par ledit mons.
le   prevost demandé fu ausdiz conseilliers leurs advis et oppinions   comment l'en procederoit contre lui.
Tous lesquieulx,   veues les confessions par lui faites, cy-dessus   escriptes, et les variacions et denegacions par icellui aujourd'ui   faites, et veu l'estat d'icellui, delibererent et   furent d'oppinion que, pour en savoir plus à plain par sa   bouche la verité, il feust mis à question.
Oyes lesquelles   oppinions, veu icelles confessions, ledit mons.
le prevost   le condempna à estre mis à question.
EN enterinant lequel jugement, ledit Regnaut de Poilly   fu mis à question sur le petit tresteau, et, en après, sur   le grant, et requist instaument que hors d'icelle question   il feust mis, et il diroit verité des choses dessus dites.
Et, pour ce, fu mis hors d'icelle question, mené chaufer   en la cuisine en la maniere acoustumée, et illec ne   volt aucune chose confesser qui lui portast prejudice; et,   pour ce, fu fait remettre en la prison dont il estoit partiz.
ITEM, le mardi ensuivent, VJe jour de septembre mil   CCC cens quatrevins et diz, par devant mons.
le prevost,   lui estant en jugement sur les quarreaulx, presens maistre   Guillaume Porel, conseillier du roy nostre sire en son   parlement; Jehan Truquam, lieutenant dudit mons.
le   prevost; Martin Double, advocat; Andrieu Le Preux,   procureur du roy; Girart de La Haye, Jehan de Bar,   Miles de Rouvroy, Arnoul de Villiers, Robert de Pacy,   Nicolas Chaon et Gieffroy Le Goibe, examinateurs, et   Oudart de Monchauvet, advocat; fu de rechief fait venir   et attaint le dessus dit prisonnier Regnaut de Pouilly,   dit Grosse-C...lle, lequel, pour ce que autre chose ne   volt congnoistre que dit est, fu mis à question sur le petit   tresteau, et, en après, sur le grant, et requist que l'en   le volsist mettre hors d'icelle, et il diroit verité.
Sy fu   mis hors d'icelle question, mené chauffer en la cuisine en   la maniere acoustumée, et illec, après ce qu'il ot fait plusieurs   confessions, variacions et denegacions, requist que   l'en lui volsist donner terme et delay de soy conseillier   et adviser, affin que de tout le cas dessus dit il peust veritablement   depposer; lequel terme lui fu donné jusques   à demain matin, et commandé que, audit jour, il deist   verité, ou l'en lui feroit dire par force ou contrainte.
Et, partant, a esté laissié et remis en la prison dont il   estoit partiz.
REGNAUT DE POILLY, DIT GROSSE-C...LLE,  JEHAN DE BLOYS.
L'AN de grace mil trois cens quatrevins et dix, le   mardi VJe jour de septembre, par devant mons.
le prevost,   lui estant en jugement sur les quarreaulx, presens maistres   Guillaume Porel, conseillier du roy nostre sire en son   parlement; Jehan Truquam, lieutenant dudit mons.
le   prevost; Dreux d'Ars, auditeur; Martin Double, advocat   du roy en Chastellet; Andrieu Le Preux, procureur du   roy illec; Gerart de La Haye, Jehan de Bar, Miles de   Rouvroy, Ernoul de Villiers, Robert de Pacy, Nicolas   Chaon et Gieffroy Le Goibe, examinateurs; fu attaint et   fait venir des prisons du Chastellet, où il estoit detenus   prisonnier, Jehan de Bloys, prisonnier, detenu pour souspeçon   d'avoir jetté plusieurs poisons en certains puis et   fontaines du païs de Beausse; auquel, après ce qu'il ot   fait serement de dire verité aus sains Euvengiles de Dieu,   et senz aucune force ou contrainte, et que certaines confessions   autreffois par lui faites par devant maistre Jehan   Truquam et Gerart de La Haye, examinateurs et commissaires   en ceste partie, de laquelle la teneur est tele:   LE JEUDI XXVe jour du mois d'aoust, l'an dessus dit,   nous transportasmes en ladite geole, et feismes venir par   devant nous Jehan de Blois, auquel, en la presence dudit   prevost d'Orleans, de Guillaume Haultbois, lieutenant   de mons.
le baillif de Orleans, fu leue une depposicion   autresfois faite par ledit Jehan de Blois, à nous baillée   par ledit prevost, et faite par devant ledit prevost et autres   dessus nommez, sy comme il appert par l'inspeccion   d'icelle, de laquelle la teneur s'ensuit :  L'AN mil trois cens cens quatrevins   et dix, le dimenche   XIIIJe jour d'aoust, en la prison du Chastellet de Orleans,   present maistre Jehan Eustace, Jehan Le Tixier, bourgois   d'Orleans; Vincent Barberon, Pierre Le Barbillier, sergens   d'Orleans; Guillemin Girart, clerc du bailliage;   Estienne Gimbert, clerc de la prevosté d'Orleans; Nolin   Prieur et Guillemin Ascelin, nottere en Chastellet d'Orleans;   Jehan de Blois, nez de Saint-Paer lez Orleans,   aagé de LXX ans, sy comme il disoit, prisonnier, etc., et   admené des prisons de Chasteaudun ès prisons d'Orleans,   confessa, dist et afferma par son serement, à nous, Guillaume   Haultbois, lieutenant de mons.
le baillif d'Orleans,   et Jehan Chiefdeville, prevost d'Orleans, que lui pourchassent   sa vie par le païs, se trouva en la ville de Saint-Arnoul   en Yveline, le dimenche après la feste dudit Saint-Arnoul   derrenierement passé, que l'en en faisoit la   feste en laditte ville, et se acompoingna pour aler boire en   l'ostel de la Corne-de-Serf avecques cinq autres qui pourchassoient   leur vie, dont l'un est appellé Grosse-C...lle,   et des autres quatre il ne scet les noms, ne dont ilz sont,   fors, que deux qui se disoient estre du païs de Normandie.
Et à lui qui parle se descouvroit ledit Grosse-C...lle   et aus autres quatre dessus diz, et les fist jurer qu'ilz tendroient   secret ce qu'il leur diroit.
Et lors leur dist qu'il   avoit des poisons pour empoisonner puis et fontaines; et   en bailla à il qui parle XIJ noëz envelopez de pappier, dont   chascun noët estoit aussy gros comme une grosse noizille,   et lui dist qu'il les jettast en XIJ puis ou fontaines, affin   que ceulx qui en buvroient morussent.
Et dit que ledit Grosse-C...lle lui dist que s'il estoit   saisy ou prins pour ce fait, qu'il deist que jacobins les   lui avoient baillées, et qu'ilz estoient en Normandie dix   ou douze jacobins d'Evreux et de Rouen qui avoient   compassé et faittes lesdites poisons.
Requis s'il lui nomma   aucuns desdiz Jacobins, dit que non.
Lesquieulx douze   noëz de poisons il qui parle print, et vit que semblablement   ledit Grosse-C...lle en bailla à deux des quatre dessus   diz chascun XIJ noëz, et leur dist à tous que s'ilz vouloient   revenir à Vendosme le jour de la mi-aoust, ilz   auroient chascun deux frans; et que tout le fait se faisoit   par les Anglois de Cherbourt et de par les jacobins.
Et dit que quant il se partit dudit Grosse-C...lle, il ala   à Dourdan et en plusieurs autres lieux et villes, et d'iceulx   XIJ noëz de poisons en mist et jetta l'un en un puis estant   en la ville de Boissy soubz Saint-Yon, le second en un   puis en une petite ville, près d'une eglise, à quatre lieues   ou environ de Saint-Soupplice de Favieres, ne scet le   nom de ladite ville; le tiers il mist en un puis d'un vilaige   qui est au-dessoubz de Sermeses, et le quart en un   puis en la ville de Saint-Fare, à une lieue dudit Saint-Arnoul;   et les autres huit noëz, pour ce que conscience   le reprint, il jetta en un buisson lez la forest de Dourdam,   lequel buisson il dit par son serement qu'il ne sauroit   trouver.
Requis s'il scet ne oyt point dire audit Grosse-C...lle,   ne à autres, pour quelle cause, à quelle fin ilz   mettoient lesdites poisons, ne pourquoy ilz vouloient   ainsy faire morir le peuple, dit qu'il n'en scet rien, ne   oncques n'en oy parler, et ne scet pas que aucune personne   en soit mort.
Requis s'il scet qu'il avoit esdiz noëz   à lui bailliez par ledit Grosse-C...lle, ne de quoy ont esté   faites lesdites poisons, dit que non, et que oncques riens   n'en sceut, fors que ledit Grosse-C...lle lui dist que   c'estoient poisons.
Requis s'il scet que aucuns jacobins   ou autres en soient consentens, dit que non; mais que   tant qu'il oy dire audit Grosse-C...lle qu'ilz estoient bien   XXX portans poisons par le païs, et en tant qu'il avoit dit   et confessé à la justice de Chasteaudun et à nous, que un   appellé frere Pierre, du couvent des Jacobins d'Orleans,   lui avoit baillié lesdites poisons, et ce que dit avoit que   il devoit venir devers le prieur desdiz Jacobins pour lui   dire ce que fait auroit, il n'est pas vray.
Il le avoit et a   controuvé pour cause du serement que lui avoit fait faire   ledit Grosse-C...lle de non l'encuser; et semblablement   de ce que il avoit dit qu'il avoit laissié les noëz de poisons,   il n'est pas vray.
ITEM, ledit jour, en jugement en la sale du roy, presens   messire Jehan de Mascon, messire Raoul du Refuge, messire   Giraut Bagoil, docteurs, etc.; maistre Jehan du Buisson,   maistre Jehan Eustace, Jehan Pataut, receveur; Jehan   Paris, Blanchet de Vingnetes, maistre Pierre Morant,   Jehan Le Tixier, Girart Guibert, Jehan de Troies,   Ascelin et autres; ledit Jehan de Blois confessa, dist et   afferma tout ce que dessus est dit, et descoulpa du tout   frere Pierre Le Brun et le prieur des Jacobins, qui estoient   prisonniers, pour ce que accusez les avoit à Chasteaudun,   etc.
.
Et par ce, eu sur ce conseil aus dessus diz et   autres, lesdiz prieur et frere Pierre ont esté delivrés desdites   prisons, etc.
.
Quant ad present, etc.
.
Reservé au procureur   du roy, etc.
.
ITEM, et après cette presente depposicion ainsy à lui   leue, dist et afferma par son serement que ainsy l'avoit-il   dit et confessé, et est vray; et encores le dist et confessa   devant nous, commisseres dessus nommez; et, après ce,   lui leusmes autres depposicions par lui faites ès prisons   de Chasteaudun, où il avoit esté prisonnier, pour raison   des cas dessus diz, par devant le lieutenant du baillif de   mons.
le conte de Blois.
Et après qu'il en oy ladite lecteure,   dist et confessa que ainsy l'avoit dit et confessé par   devant le lieutenant du baillif de mons.
le conte de Blois,   et que il est vray ce que est escript et contenu esdites depposicions,   excepté que il dit que, combien qu'il confessast   et deist lors que un jacobin nommé frere Pierre, du   couvent d'Orleans, les lui eust baillées, toutesvoyes dist-il   et afferma par son serement que oncques ledit frere Pierre   ne autre jacobin ne les lui bailla, ne ne lui parlerent desdites   poisons, ne ne furent presens, ne aucun de eulx,   quant elles lui furent baillées à Saint-Arnoul en Yveline,   le dimenche de ladite feste, qui est la feste solempnelle   de ladite ville, par un qui se nomme Grosse-C...lle, lequel   nous lui avons aujourd'hui monstré en sa presence,   et lequel avoit ledit jour d'ui esté admené des prisons de   la Ferté-Bernart ès prisons d'Orleans; et, après ce qu'il a   veu et advisé, dist que c'est celui qui les lui a baillées.
Et dit que au baillier avec lui qui parle et ledit Grosse-C...lle   furent presens quatre compoingnons que il ne congnoist,   dont l'un est ad present ceans prisonnier, et a esté   boulengier, et deux des autres estoient du païs de Normandie,   d'entre Evreux et Vernon, et estoient assez hauls   hommes, chascun de l'aage d'environ LX ans, et estoient   vestuz chascun d'un mantheau de camelin brun, et ne   print pas garde de quelles robes ilz estoient vestuz dessoubz   leurs mantheaulx.
Et dit que en lui baillant lesdites   poisons, ilz buvoient tous ensemble à un escot en   une chambre par bas, à part, en l'ostel de la Corne de   Serf, devant la boucherie de ladite ville.
Et dit que sytost qu'il ot receu lesdites poisons, il païa   quatre deniers parisis pour son escot, et atant se parti et   s'en ala, et laissa encores les autres buvant.
Et dit que quant ledit Grosse-C...lle lui ot baillées   lesdites poisons, il lui dist que se aucun lui demandoit   qui lui avoit baillées lesdites poisons, ne quelle part il   les avoit prinses, que il deist que les jacobins de Orleans   les lui eussent baillées, senz aucun nommer par nom ne   surnom.
Et que pour ce que il lui fu dit par ledit Grosse-C...lle   que il deist que les jacobins les lui eussent baillées,   comme dit est, le dist-il et confessa par devant le   lieutenant du baillif de mons.
le conte de Bloys; et, en   le confessant, nomma ledit frere Pierre, combien que   ledit Grosse-C...lle ne lui nommast point ledit frere Pierre   ne autres, et que tout ce qu'il dist desdiz jacobins estoit   contre verité.
Et avecques dit, sur ce requis, que il ne   scet se ledit Grosse-C...lle bailla oncques aucunes poisons   aus autres quatre compoingnons ou à aucun d'eulx.
Et   dit que au departement de ladite taverne, il porta et mist   lesdites poisons par la fourme et maniere et ès lieux que   contenu est en sa depposicion faite par devant le prevost   d'Orleans, cy-dessus escripte.
Et dit, sur ce requis, que il ne vit oncques aucune   chose qui feust dedens lesdiz noëz, qui estoient assez   durs; et dit que il ne scet se ilz flotoient sur l'eaue ainsy   comme il les jettoit ès puis, car il les jettoit de loing, et   s'en aloit le plus hastivement que il povoit, affin que il   ne feust apperceu, et, par ce, ne scet se ilz flotoient sur   eaue, ou se ilz aloient à fons.
Et, avecques ce, dit, sur ce requis, que il ne scet, par   oyr dire ne autrement, que ès parties où il a jettées lesdites   poisons, depuis qu'il les ot jettées ne paravant, ait   mort aucunes personnes ou bestaulx, ne que aucuns autres   y aient mis ne jettées aucunes poisons.
Et dit, il qui parle, que quant ledit Grosse-C...lle lui   bailla lesdites poisons, il lui dist que son entencion estoit   d'aler ou païs du Perche, pour mettre des poisons en   plusieurs lieux; et lui demanda le chemin pour y aler,   auquel il qui parle dist que c'estoit bon chemin que par   Chartres; et il lui respondi que il ne vouloit point aler   à Chartres.
Et atant se departi, il qui parle, dudit   Grosse-C...lle.
Et dit oultre, il qui parle, sur ce requis, que quant   ledit Grosse-C...lle lui bailla lesdites poisons, il les print   en un sac de toile qu'il avoit soubz sa robe; et dit qu'il   lui semble que le sac où il le print estoit aussy gros, pour   cause de ce qui estoit dedens, comme un pain de deux   deniers ou environ.
Et, avecques ce, dit, sur ce requis, que ledit Grosse-C...lle   ne lui dist point qui lesdites poisons lui avoit   baillées, ne à quelle requeste, ne pourquoy il mettoit ne   faisoit mettre lesdites poisons, ne aussy ne lui en demanda   riens, il qui parle.
Et, avecques ce, dit que, pour lors ne   depuis, ledit Grosse-C...lle ne lui bailla point d'argent,   mais il lui dist qu'il feust à la mi-aoust à Vendosme, et   que il auroit trois frans; auquel jour il n'est point alé,   pour ce qu'il a esté emprisonné paravant le jour de la   mi-aoust.
Requis se ledit Grosse-C...lle le fist jurer que   il ne l'encuseroit point, dit que il lui dist, quant il les lui   bailla, que il ne deist pas qui les lui avoit baillées.
Requis   se il lui dist que il feist aucun sain sur les puis ou fontaynnes   où il jetteroit les poisons, dit que non.
Auquel Jehan de Bloys, prisonnier, après ce que lesdites   confession et depposicion par lui faite par devant   lesdiz commissaires lui ot esté leue mot après autre, continua   et persevera en ycelles confessions, et afferma par   serement ycelles par lui avoir esté faites et congneues par   la fourme et maniere que elles contiennent, et icelles contenir   verité par la maniere que escriptes sont.
Et requist   que, pour Dieu et en aumosne, l'en ne lui volsist faire ou   donner pour ce aucun destourbier, tourment ou empeschement   de son corps.
Et, pour ce, fu fait remettre en   la prison dont il estoit partiz, sanz faire autre chose.
REGNAUT DE POILLY, DIT GROSSE-C...LLE,  MARTIN LE BRETON.
ITEM, et semblablement oudit jour, et en la presence   des dessus diz conseilliers, fu fait venir et attaint en jugement   sur les quarreaulx Martin Le Breton, prisonnier   detenu oudit Chastellet, pour souspeçon d'avoir mis et   jetté poisons en plusieurs puis et fontaynnes, auquel furent   leues mot après autre certaines confessions par lui   autresfois faites par devant lesdiz maistres Jehan Truquam   et Gerart de La Haye, examinateurs et commissaires en   ceste partie, desquelles la teneur ensuit:   LE samedi XXVIJe jour d'aoust l'an dessus dit, nous transportasmes   ès prisons de la geole de Orleans, et fu admené   devant nous Martin Le Breton, prisonnier en ycelles prisons,   esquelles il avoit esté amené des prisons de Yenville   en Beausse, où il avoit esté mis et emprisonné, pour   souspeçon de avoir mis et jetté poisons en plusieurs puis   et fontaynnes estans ou pays d'environ Bloys, et par nous   examiné sur le cas de son emprisonnement, lequel dist et   afferma par son serement que il fu né à Lande, à trois   lieues près de Blois, et que il est vingneron, et aagé de   LX ans ou environ, et que, environ six sepmaines a, à un   jour de samedi au matin, lui et un homme qui n'a point   de main senestre, trouverent l'un l'autre d'aventure en   la ville de Grantville, entre Bloys et Paris, où chascun   queroit sa vie par le païs; et dit que eulx deux ainsi entretrouvez,   alerent boire ensemble; et dit que avant que   ilz beussent, ycellui qui n'avoit que une main attaingny   de son sain plain son poing de noëz, et les lui monstra   en lui disant que ce estoient poisons, et que se il les vouloit   jetter et mettre ès puis et ès fontaynnes du païs d'environ   Bloys, il lui feroit donner et baillier deux frans à la   feste de la mi-aoust lors prochaine venant et derrenierement   passée, mais qu'il les alast querre en la ville de Puissay,   près de Grantville, et les lui feroit baillier enmy   les champs, près un tas de gluy, par deux jacobins, desquieulx   il ne lui nomma pas les noms ne les surnoms, ne   de quel païs ilz estoient, ne en quel lieu ilz demouroient;   et que ou cas que les jacobins ne les lui baudroient, que   il-mesmes les lui baudroit et apporteroit.
Et ad ce se consenti   et accorda il qui parle; et, après ce, ycellui qui n'a   que une main bailla à il qui parle plain son poing de   yceulx noëz, il ne scet pas quel nombre, que pas ne furent   comptez, mais il lui semble et croit qu'il en y avoit   bien quarante pieces ou environ; et lesquelles poisons,   quant il les ot receues, les mist en un sachet qu'il avoit, et   les bouta en son saing.
Et, après ce, mengierent du pain que   on leur avoit donné parmi le païs pour l'amour de Nostre   Seigneur, et burent une choppine de vin blanc à quatre   deniers parisis la pinte, et laquelle choppine que ilz burent   icelui qui n'a que une main païa.
Et, ce fait, se partirent   l'un de l'autre, senz ce que celui qui n'a que une   main lui baillast aucun argent ne autre chose, ne oncque   mez il qui parle ne l'avoit veu ne congneu, ne oncques   depuis ne le vit ne parla à lui, sy comme il dit.
Et, avecques ce, dit, sur ce requis, que à ladite feste   de la mi-aoust, qu'il devoit aler querre les deux frans,   comme dessus est dit, il n'y ala point, pour ce que, avant   que ladite feste feust venue, il fu prins et emprisonné   comme dit est, et, par ce, n'a aucune chose receu d'iceulx   deux frans.
Et dit que, environ deux jours après qu'il fu departi   dudit manchet, il commença à jetter les poisons.
Et dit que la premiere ville où il commença à jetter   ycelles poisons, il en jetta un noët en un puis en une   ville nommée Mesvilliers, en Beausse, près du Puiset, à   environ X lieues de Bloys.
Et dit que d'illecques en avant, par toutes les villes   où il passoit, lesquelles il ne sauroit nommer, il jettoit   des poisons ès puis qu'il trouvoit.
Et dit que il en jetta ès puis de bien XL villes, et ne   jettoit en chascun païs que un noët.
Et dit qu'il les jetta   par telle maniere que oncques ne fu veu ne apperceu de   aucune personne.
Et dit que les noëz estoient gros comme   noiz, envelopez en viel drapel, et liez de fil, et estoient   assez molez et legiers.
Et dit que il n'en deslya aucuns,   ne ne veist chose qui feust dedens.
Et dit, sur ce requis, que il ne scet, par oyr dire ne   autrement, aucunes autres personnes qui aient jettées   poisons, ne qui les aient baillées, ne autrement que dessus   a dit.
Requis à il qui parle se il scet que celui qui n'a   que une main eust nulles autres poisons que celles que il   lui bailla, dit que riens n'en scet, et que il n'en vit, fors   celles qui baillées lui furent, et que celui qui les lui   bailla bouta sa main en son sain, et les en saicha dehors,   et, par ce, ne scet se il en avoit aucunes autres en son   sain ou non.
Requis à il qui parle se il scet que ès païs   où il a jettées lesdites poisons, depuis qu'il les a jettées,   aient esté aucunes personnes ou bestaux mors, dit que   non; et le scet, parce que depuis qu'il les ot jettées, il   a esté sur le païs bien par environ trois sepmaines.
Et dit, sur ce requis, que les poisons qui baillées lui   furent estoient, en somme toute, du gros du poing d'un   homme qui auroit grant main et grosse.
Et dit que pour   souspeçon d'avoir mis et jetté desdites poisons, il fu prins   à Yenville en Beausse environ huit jours a, et mis ès   prisons du roy nostre sire à Orleans, et encores est ad   present.
Et dit que lui estant prisonnier ès prisons de Yenville,   il fu examiné par le prevost d'icelle ville sur le cas de   son emprisonnement, et pour ce que aucune chose n'en   volt dire ne confesser, il fu mis à question, pour en savoir   par sa bouche la verité; en laquelle gehayne, et   dehors, il confessa ce que cy-dessus est escript, sy comme   il dit; et laquelle confession par lui faite par devant ledit   prevost, fu mise et redigée par escript en sa presence, et   icelle confession, sy comme il appert par l'inspeccion   d'icelle, ledit prevost nous a apportée, et l'avons leue   mot à mot, present ledit prisonnier, lequel, après ce qu'il   oy ladite lecteure, dist et confessa que ainsy l'avoit-il dit   et confessé par devant ledit prevost, et estoit vray.
Et dit, sur ce requis, que à chascun noët qu'il jettoit   esdiz puis, il lioit une tieule ou une petite pierre, pour   enfoncer, ainsy comme celui qui les lui avoit baillées lui   avoit dit.
Requis à il qui parle pourquoy il n'a aussy   bien nommé par devant nous les villes où il les avoit   jettées comme il a fait audit prevost de Yenville, dit que   ilz nommoient les villes en lui demandant se il y avoit   jetté lesdites poisons, et il disoit que oyl, et il leur disoit   que oyl, combien que il ne sceust les noms des villes se   ilz ne les lui eussent nommées, et encores ne les scet   nommer.
Et dit, sur ce requis, que celui qui n'a que une main,   qui lui bailla les poisons, n'est pas moult hault homme,   et est de l'aage d'environ L ans, et a gros visaige et plain,   et n'a gueires barbe, et a le nez begu et non pas trop   long, et parle assez bon françois et brief, et a petiz cheveux,   et estoit vestu d'une mauvaise cotte de blanchet,   senz noëlleure, longue jusques au-dessoubz du genouil,   senz mantel, et a un chapperon de drap gris qui n'estoit   point noëllé soubz la gorge, senz aulmuce, et estoit   chaussé d'unes mauvaises chauces de blanchet, et estoit   saint sur sa cotte d'un lien de drap.
Et dit, sur ce requis,   que il ne scet de quel païs ledit manchet qui lui bailla   lesdites poisons est nez, que pas ne lui oy dire, ne riens   ne lui en demanda.
Avecques ce, dit, sur ce requis, que   celui qui lui bailla lesdites poisons lui fist jurer aus sains   Euvengiles de Dieu que point ne le accuseroit, ne ne   reveleroit ce qu'il lui avoit dit et baillié.
ITEM, s'ensuit la depposicion par lui faite par devant   le prevost de ladite ville de Yenville, le samedi XXe jour   d'aoust, l'an quatrevins et dix.
En la presence du lieutenant du tabellion d'Yenville   en Beausse, Martin Le Breton, de Gentilly, emprès Paris,   né de la Lende, emprès Bloys, aagé de LX ans, prisonnier   du roy nostre sire, a dit et confessé sans gehayne,   à honnorable homme et saige Symon Curé, prevost   d'Yenville, que un quaymant vestu de blanchet, auquel   il fault la main senestre, lui bailla un petit sachet,   ou lieu de Gyantville, ouquel avoit des poisons, et lui   dist ledit caymant qu'il les jettast ou puis dudit lieu de   Giantville; lequel Breton obey audit quaymant, et les   jetta ou puis dudit lieu de Giantville, et gangna, pour   ce faire, une pinte de vin que ledit quaymant lui donna   à Pussay.
Et dit, ledit Martin Le Breton, que ledit quaymant   lui dist que les jacobins lui avoient lesdites poisons   baillées.
ITEM, le dimenche ensuivent, après ce que ledit Martin   fu gehaynné le samedi dessus dit, et avant qu'il feust   gehaynné ledit dimenche, confessa audit prevost que il   avoit empoisonnez quarante puis, dont le puis au sire de   Mezvillier est l'un, le puis qui est devant le cymitiere de   ladite ville l'autre, le puis qui est à Brandelon l'autre,   et un puis qui est à Basoches les Haultes, devant une   court; et des villes où il a mises les poisons ès puis, ne   scet les noms.
Et dit que les poisons que il jetta esdiz puis estoient   en un petit drapel, et y mettoit une tieule lyée avecques   pour enfoncer aval emprès terre.
Et ledit quayment lui   dist que les poisons dureroient trois ans; et lui devoit   baillier pour empoisonner lesdiz quarante puis, ledit   quaymant, à la mi-aoust derrenierement passée, à Pussay,   darrieres un tas de chaume, XXXIJ s.
parisis.
LESQUELES ainsy veues et leues, et que ledit Martin   Le Breton ot fait serement aus sains Euvengiles de Dieu   de dire et congnoistre verité des choses dessus dites,   congneut et afferma par serement, sanz aucune force ou   contrainte, icelles confessions par lui avoir autresfois esté   faites, dittes et congneues, et que elles contenoient vérité   par la fourme et maniere que cy-dessus sont escriptes,   et en ycelles continua et persevera.
Et pour ce, sanz   aucunement plus avant, quant à present, proceder contre   ledit Martin, fu surcis, et fu ycelui Martin fait remettre   en la prison dont il estoit partiz et avoit esté attaint.
LE MERCREDI VIIe jour dudit mois de septembre, l'an   mil CCC quatre vins et dix, par devant mons.
le prevost,   lui estant en jugement, presens maistres Jehan Truquam,   lieutenant dudit mons.
le prevost; Dreux d'Ars, auditeur;   Martin Double, advocat du roy en Chastellet; Andrieu   Le Preux, procureur du roy illec; Girart de La Haye,   Miles de Rouvroy, Robert de Pacy et Gieffroy Le Goibe,   examinateurs oudit Chastellet; fu ataint et fait venir des   prisons où il estoit le dessus dit Regnaut de Poilly, dit   Grosse-C...lle, prisonnier detenu oudit Chastellet, lequel,   pour ce que autre chose ne volt cognoistre que dit est   dessus, par l'avis et deliberacion desdiz conseilliers, fu   fait despouiller tout nu, mis et lyé à la question sur le   petit tresteau; et, comme l'en lui ot donné à boire de   l'eaue, requist instaument que hors d'icelle question l'en   le volsist mettre, et de tout ce dont il estoit souspeçonnez   et accusez il diroit verité.
Sy fu mis hors d'icelle   question, mené chauffer en la cuisine en la maniere acoustumée,   et, en après, ramené en jugement sur les quarreaulx   dudit Chastellet, en la presence des dessus nommez   conseilliers, et illec, sanz aucune force, paour ou contrainte   de gehayne, après ce qu'il ot fait serement aus   sains Euvangiles de Dieu de dire verité, dit, congneut   et confessa pour verité que, quelconques confessions ou   denegacions que faittes eust par devant ledit mons.
le   prevost, ses commis ou autres juges quelconques, et en   corrigant sesdites confessions ou depposicions, la verité   estre tele, c'est assavoir: que le lundi precedent de la   feste saint Jehan-Baptiste derrenierement passée, ainsy   comme il qui parle estoit au Lendit, en la compoingnie   d'autres povres hommes mendiens et querans leurs vies   pour Dieu, deux compoingnons, l'un nommé Thomas de   Meaulx, homme de labour, sy comme il disoit, et né de   la ville de Meaulx, aagé de XXXVJ ans ou environ, vestu   d'une houppelande sangle de drap camelin, et d'un blanchet   dessoubz, et qui a un chapperon à noyaux soubz la   gorge, ne se recorde de quelle couleur, et unes chauces   de toile; et l'autre nommé Perrin de Meaulx, aagié de   XXXIJ ans ou environ, tous d'icelle ville de Meaulx, sy   comme ilz disoient, et laboureurs de braz, vestu d'une   houpelande de drap pers, doublée de blanchet, et a unes   chauces de bureau, et un chapperon de drap pers senz   nouyaux; vindrent à lui qui parle, et lui requirent qu'il   alast boire avecques eulx; et ainsy comme ilz buvoient   ensemble en la taverne des Pies, estant audit Lendit,   l'un d'iceulx compoingnons, n'est record lequel, lui dist:   « Mon ami, vous estes moult povres homs; se vous nous voulez   croirre, vous serés riches homs.
» Ausquelx il qui parle respondi   qu'il feroit voulentiers ce qu'ilz vouldroient, et   que l'en ne lui donnoit riens, ne aux autres mendiens et   querans leur pain et vie comme lui qui parle.
Et lors lui   dirent qu'ilz feroient des poisons pour empoisonner tout   le monde et peuple par les païs par où ilz yroient et   vendroient.
Et dist, sur ce requis, que lesdites parolles ilz dirent   entre eulx trois d'un commun assentement, pour leurs   mauvaistiez, sanz autre pourparler quelconques; et ad   ce faire se accorda et consenti lui qui parle.
Et, ces parolles   ainsy dites par entre eulx, fut dit à lui qui parle,   par l'un desdiz deux compoingnons, que le landemain   matin ilz vendroient à Paris pour assembler les choses   neccessaires à fere lesdites poisons, et que ilz en y recouverroient   bien pour leur argent, et s'entretrouveroient   à Saint-Innocent pour faire et acomplir ycelles poisons.
Lequel qui parle dist lors à yceulx deux compoingnons   qu'ilz queissent et feissent ce qu'ilz vouldroient, et que   il ne s'y congnoissoit, mais voulentiers seroit devers eulx   audit landemain matin à Saint-Innocent, et tout ce que   ilz lui ordeneroient à faire, il le feroit voulentiers, disant   qu'il ne povoit pas estre sy tost à Paris comme eulx, pour   ce qu'il estoit homme impotent, foible et anxien, et aussy   qu'il convenoit qu'il parlast à Thibaut La Loge et autres   marchans de la ville de Troyes, dont il est nez, affin que   d'iceulx il peust avoir ou recouvrer, par don ou emprunt,   argent pour soy vivre.
Et, ces choses dites, yceulx deux   compoingnons et lui qui parle s'en alerent au giste en la   ville de Saint-Denis, et coucherent tous trois en un hostel   d'une femme vefve demourant en ladite ville de Saint-Denis,   au devant de la grant eglise, du nom de laquelle   il qui parle n'est record, ne aussy s'il y a point d'enseingne   à son huis.
Et dit que, celle dite nuit passée, le landemain matin,   yceulx deux compoingnons se partirent de lui qui parle,   et lui dirent qu'ilz venoient à Paris pour faire provision   desdittes poisons, et il qui parle demoura audit Lendit   jusques ad ce qu'il eust parlé audit Thibaut.
Et dit que   quant il ot parlé audit Thibaut, et qu'il lui ot presté cinq   sols, il qui parle vint à Paris après lesdiz deux compoingnons,   lesquieulx il trouva ou cimitiere Saint-Innocent;   et lui dirent qu'ilz avoient recouvré ce qu'il leur convenoit;   et, de fait, lui monstrerent un sachet de cuir ouquel   avoit de la poudre aussy gros comme il qui parle a   le poing; et dit qu'ilz ne lui dirent pas les noms d'icelles   poudres, jaçoit ce qu'il les en requist.
Et après plusieurs   parolles eues entre eulx, distrent ensemble qu'il ne seroit   pas bon qu'il feissent illec ce qu'ilz avoient pourparlé;   et, pour ce, alerent boire ensemble en une taverne ès   halles, et illec prindrent accort d'aler le landemain en la   ville du pont de Chalenton, veoir un leur ami que yceulx   deux compoingnons disoient avoir audit lieu, et que,   selon ce que leurdit ami leur diroit et conseilleroit, ilz   ordonneroient lors qu'ilz feroient desdites poudres.
Lesqueles   parolles ainsy par entre eulx dites, et qu'ilz orent   beu et païé leur escot, chascun se parti d'illec, et alerent   gesir chascun là où bon leur sembla.
Et le landemain   matin, il qui parle se mist à chemin pour aler audit lieu   du pont de Chalenton, et, assez près d'icellui lieu, fu   attaint par lesdiz deux compoingnons; et eulx estans en   ladite ville, pour ce que yceulx deux compoingnons ne   trouverent pas leurdit ami, alerent boire ensemble en   une taverne, en laquelle, pour paour qu'ilz orent que   l'en ne les apperceust desdites poudres, ilz ne oserent   ordonner d'icelles poudres.
Et pour ce, quant ilz orent   disné ensemble comme dit est, alerent sur la riviere auprès   des batheaux, et illec departirent la poudre qu'il   avoit veue oudit sachet audit lieu de Saint-Innocent, et   d'icelle firent environ XL nouëz de poudre, envelopez en   petiz drapelez linges, aussy gros chascun d'une noiz   moyenne; et yceulx XL noëz ainsy par eulx faiz, lesdiz   compoingnons dirent à lui qui parle qu'il meist sur soy   et les jettast par les puis et fontaynnes par où il passeroit,   et qu'il prenist son chemin là où bon lui sembleroit, et   que, à la my-aoust prochaine ensuivent, il venist en la   ville de Vendosme, et illec trouveroit yceulx deux compoingnons,   et que lors, se lesdites poudres avoient ouvré,   bien seroit, et que, ou cas que elles n'auroient aucunement   besongnié, ilz lui bailleroient d'autres poudres nouvelles;   et aussy devoient avoir de l'argent que aucuns   compoingnons leur devoient lors baillier, et que d'icellui   argent il auroit sa part et le paieroient très-bien.
Et dit, sur ce requis, que yceulx deux compoingnons   ne lui voldrent oncques nommer ceulx qui audit jour   leur devoient baillier ledit argent.
Dit aussy que yceulx   deux compoingnons ne departirent aucunement en sa   presence le residu de la poudre qui estoit oudit sachet,   et que, par son advis, il en demoura bien en ycellui saichet   deux fois autant comme il en fu mis en yceulx quarante   noëz à lui bailliez.
Dit avecques ce, que, lesdites poudres ainsy departies   par entre eulx, ilz se departirent li uns de l'autre et prindrent   congié, et il qui parle se mist à chemin en s'en   alant droit à Chartres; et ainsy comme il fu assez près de   la ville de Galardon, entre les hayes, trouva d'aventure   un homme qu'il ne congnoissoit, auquel il qui parle bailla   six desdiz noëz, et lui dist que par les puis et fontaynes   par où il passeroit il jettast en chascun d'iceulx un d'iceulx   noëz; lequel homme, senz autre chose dire ou respondre,   se charga de le ainsy faire.
Dit aussy que d'ilec il retourna en la ville de Saint-Arnoul   en Yveline; et illec, ainsy qu'il qui parle, un   nommé Jehan de Bloys et Perrot Loisiau, buvoient ensemble   audit lieu de Saint-Arnoul, et après plusieurs parolles   eues entre eulx à cause d'icelles poisons, bailla audit   de Bloys XIJ d'iceulx noëz, et audit Loysiau quatre, et   lui promistrent les mettre ès puis et fontaines par où ilz   passeroient.
Dit avecques ce, que entre la ville de Galardon et   Chartres, ainsy comme il aloit audit lieu de Chartres,   trouva d'aventure sur le chemin un homme et une femme   qui estoient assiz à terre aus champs; et, après plusieurs   parolles qu'il qui parle et yceulx homme et femme orent   d'icelle matiere parlé ensemble, il bailla à yceulx quatre   d'iceulx nouëz, et leur charga que yceulx il jettassent ès   puis et fontennes par où ilz passeroient.
Et dit que des   autres nouëz qui lui demourerent, en soy en alant en   païs ou Mans et illec environ, jetta d'iceulx noëz en plusieurs   puis et fontaines par où il passa, jusques au nombre   de huit d'iceulx noëz; et que quant il fu prins à la Ferté-Bernart,   il avoit en sa tasse, sy comme il cuidoit, deux   d'iceulx noëz; mais il ne y en trouva que un, lequel il   jetta en la boë et le foula aus piez, affin que l'en ne le   trouvast de ce saisy.
Et dist, sur ce requis, que yceulx   deux compoingnons lui dirent que lesdites poisons n'avoient   vertu que XIX jours, et non plus.
REGNAUT DE POILLY, DIT GROSSE-C...LLE,  JULIEN BERNIER, DIT GROSSE-C...LLE.
L'AN DE GRACE mil trois cens quatrevins et dix, le   mercredi VIJe jour de septembre, par devant mons.
le   prevost, lui estant en jugement sur les quarreaulx, presens   maistres Guillaume Porel, conseillier du roy nostre   sire en son parlement à Paris; Jehan Truquam, lieutenant   dudit mons.
le prevost; Dreux d'Ars, auditeur;   Andrieu Le Preux, procureur du roy en Chastellet; Girart   de La Haye, Miles de Rouvroy, Robert de Pacy et   Gieffroy Le Goibe, examinateurs; fu attaint et fait venir   des prisons dudit Chastellet Julien Bernier, dit Grosse-C...lle,   prisonnier detenu en ycellui Chastellet, pour   cause de plusieurs poisons par lui avoir congneues avoir   jettées et mises en certaines fontainnes et puis, plus à   plain desclairés en certaines confessions par lui faites en   la ville d'Orleans et prisons dudit lieu, par devant les   dessus nommez maistres Jehan Truquam et Gerart de La   Haye, commissaires du roy nostre sire en ceste partie,   desqueles la teneur ensuit:   JULIEN Bernier, autrement dit Grosse-C...lle, né de   Chasteau-Gontier, povre homme tessier, querant sa vie,   aagé de LX ans ou plus, sy comme il dit, examiné par   nous commissaires dessus nommez, en la geole de ladite   ville d'Orleans, où il avoit esté amené des prisons de   Vendosme, le mercredi dessus dit, sur le cas de son emprisonnement,   c'est assavoir pour souspeçon d'avoir mis   et jetté poisons en plusieurs puis et fontaynes, ruyssiaulx   et rivieres; lequel, par son serement fait aus sains Euvengiles   de Dieu, par devant nous dist et confessa de sa   voulenté, senz contrainte, en la presence des dessus   nommez, et de Estienne Molet, grenetier à Orleans;   Jehan Qui Dort, contreroleur du grenier de ladite ville,   et Guillaume Charron, sergent du roy nostre sire à Orleans,   que le dimenche avant la Saint-Jehan-Baptiste,   environ heure de prime, sy comme lui et Phelipot Belon,   né du païs de Touraynne, venoient eulx deux ensemble   de querir leur vie d'une petite ville près de Patay, et s'en   aloient en la ville de Tournoy, et, en y alant, virent aler   devant eulx deux hommes et deux jacobins; lesquieulx   deux hommes, quant ilz virent et apperceurent il qui   parle et son compoingnon venans après eulx, ils se arresterent,   et les deux jacobins alerent tousjours devant bien   environ le trait d'un arc, et se arresterent assez tost après.
Et dit, il qui parle, que comme il et son compoingnon   furent assemblez aus deux hommes qui les attandoient, il congnut lors iceulx deux hommes; et est l'un nommé   Pierre Le Texier et l'autre Colin Besnon, et les avoit   veuz et congneuz dès environ demi-an paravant, parce   que il lez avoit veuz au marchié, à Angiers et aillieurs,   ce entremettre du fait de mercerie.
Et dit qu'il leur oy   lors dire que ilz estoient du païs de Berry, il ne scet de   quel lieu.
Et dit que eulx quatre alerent ensemble jusques aus   deux jacobins qui les attandoient; et dit que en alant à   yceulx deux jacobins, ledit Pierre demanda à il qui parle   et à son compoignon se ilz avoient point d'argent, et ilz   lui respondirent que ilz n'avoient que trois mailles.
Adonc   leur demanda ycellui Pierre se ilz vouldroient servir lesdiz   Pierre, Colin, son compoingnon, et les deux jacobins,   en leur disant que se ilz le vouloient faire, ilz les   feroient riches hommes; et il qui parle et son compoignon   respondirent que voulentiers le feroient; et, en parlant   de ceste matiere, assemblerent aux deux jacobins; et, eulx   là assemblez tous ensemble, ledit Pierre parla à part auxdiz   deux jacobins, il qui parle ne scet de quoy; et, après   ce qu'ilz orent parlé ensemble, ledit Pierre appella il qui   parle et son compoingnon, et, en leur presence, dist aux   deux jacobins: « Messeigneurs, j'ay trouvé ces deux bons   hommes-cy, ausquieulx j'ay demandé se ilz vouldroient servir,   et ilz m'ont respondu que ilz le feront voulentiers.
» Et les deux   jacobins respondirent que c'estoit bien fait; et, après ce,   ledit Pierre dist à il qui parle et à son compoignon que   on leur certainast que ilz mettroient ès puis et ès fontaynes   que ilz trouveroient par où ilz passeroient, en   leur disant que ce estoient poisons.
Et lors ledit Pierre  print, en un sac que ledit Colin portoit sur son espaule,   un petit sachet gros comme un oef d'oë, dedens lequel   petit sac il print XVJ petiz noëllez de drapeau, liez chascun   d'un pou de fil, chascun noët gros comme une noisete,   et en bailla à il qui parle huit, et à Phelipot Belon,   son compoignon, autres huit, et leur dist que ilz en meissent   un en chascun des puis et fontaynes du païs de Vendosmoiz,   et qu'ilz en seroient bien païez; et que, à la   mi-aoust lors prouchainement à venir et derrenierement   passée, ilz alassent à Vendosme, et que là ilz trouveroient   ledit Perrot Le Texier et Colin, son compoignon, lesquieulx   baudroient à lui qui parle et à son compoingnon   à chascun trois frans.
Et baillerent lors à il qui parle et   à son compoignon à chascun trois blans, chascun blanc   de quatre parisis.
Et atant se departirent ledit Perrot et   son compoignon, et les deux jacobins, et s'en alerent   eulx quatre ensemble, et disoient que ilz s'en aloient en   Salongne et en Berry; ne oncques depuis ne les vit.
Et dit, il qui parle, que il et Phelipot, son compoingnon,   s'en alerent ensemble jusques en la paroisse de Villemardi,   à deux lieues près de Vendosme.
Et dit que   en un petit vilaige d'icelle paroisse, duquel il ne scet le   nom, trouverent une fontayne sur le chemin, en laquelle   ledit Phelipot, compoingnon de lui qui parle, mist un   noët desdites poisons.
Et dit, sur ce requis, que ladite   fontaine se vuide par un ruissiau courant.
Et aussi dit que   ilz ne regarderent point se ledit nouët a fondu, ou se il   demoura à fleur de l'eaue.
Et, ce fait, son compoingnon   se parti de lui, et lui dist qu'il s'en aloit à Laverdin, à   trois lieues près de Vendosme, ne oncque puis ne le vit.
Et il qui parle s'en ala à Villegrimon, en la conté de Blois,   et à VJ lieues près de Blois.
Et dit que, en alant, il passa   par une ville nommée Courtis, près de laquelle, sur le   chemin, trouva deux fontaynes l'une près de l'autre, en   chascune desquelles il mist un nouët desdites poisons.
Et   dit que elles sont petites et se vuident par ruissiaulx courans.
Et dit, sur ce requis, qu'il ne regarda point se les   noëz affondroient, ou se ilz demouroient à fleur d'eaue.
Et dit que, ycellui jour mesmes, en passant par devant   un villaige duquel il ne scet le nom, à deux lieues près   de Vendosme, il trouva une fontaine, en laquelle il mist   un nouët d'icelles poisons.
Et dit que de là il s'en ala en   un vilaige nommé Chauffour, de la parroisse de Limay,   où il coucha par une nuit, sans aucune chose y meffaire;   et l'andemain se parti, et s'en ala le chemin droit à un   villaige nommé la Barre, où il trouva sur le chemin une   fontaine en laquelle il mist un noët d'icelles poisons; et,   ce fait, s'en ala en la ville de Limay, en laquelle il a un   puis qui est devant le monstier d'icelle ville, ouquel il   mist un noët desdites poisons; et de là se parti et s'en ala   au giste en la ville de Rochelevesque, et l'andemain au   matin passa par la riviere de Ler, qui cuert delez ycelle   ville, et s'en ala droit à Nostre-Dame d'Uusseau; et, en y   alant, trouva sur le chemin une fonteaine en laquelle il   mist un noët desdites poisons.
Et dit que tantost et freschement   que ledit Phelipot, son compoingnon, fu derrenierement   departi de lui, il trouva, assez près de Villemardi,   d'aventure, un compoingnon duquel il ne scet le   nom, lequel n'avoit que une main, et l'avoit premierement,   il qui parle, veu et congneu, environ un an avoit,   à Saumur en Enjou; et, à cause d'icelle congnoissance,   eulx deux alerent boire en un vilaige près d'illec, duquel   villaige il ne scet le nom; et, en y alant, ledit manchet   lui demanda se il avoit nulles poisons, et il lui respondi   que oyl, et que ledit Pierre Le Texier lui en avoit baillié   huit noëz; et lors ledit manchet lui dist que aussy lui en   avoit baillié ledit Pierre, mais il ne lui dist pas quel   nombre; et, après ce, pria à il qui parle qu'il lui volsist   donner deux de ses nouëz, lequel les lui bailla; et dit   que depuis qu'il eust mis le derrenier noët, comme dessus   a dit, il fu et demoura sur le païs, en querant sa vie, par   l'espace de quinze jours, en la fin desquelz quinze jours   il print son chemin en entencion d'aler à Vendosme; et,   en y alant, ainsy comme il fu à deux lieues près, il fu   prins, lui et un autre compoignon du païs de Auvergne,   qui aussy queroit sa vie, et duquel il ne scet le nom, et   estoit de l'aage de environ LX ans, et n'estoit pas trop   hault homme, et estoit vestu d'un buriau de thiretaynne   sur le brun.
Et dit qu'ilz furent prins par les gens d'une ville nommée   Ville-Rommain, et menez ès prisons de Vendosme,   pour souspeçon d'avoir mis et jetté en puis et   fontaynnes lesdites poisons; esquelles prisons ilz furent   et demourerent jusques à vendredi derrenierement passé,   que il qui parle fu mené prisonnier ès prisons du roy   nostre sire à Orleans, où il a tousjours depuis esté et encores   est ad present.
Et dit que le compaingnon qui fu prins avecques lui   demoura prisonnier à Vendosme, senz estre amené à Orleans   ne ailleurs que il saiche.
Et aussy dist-il, sur ce requis,   que il ne scet pas que ycellui compoingnon soit   consentent d'avoir mis et jetté aucunes desdites poisons.
Et dit que lui estant prisonnier à Vendosme, un Flament   y fu admené prisonnier, pour souspeçon que il ne   feust consentant desdites poisons; mais pas ne scet, il   qui parle, se il en est coulpables, ou non.
Et disoit, ycellui   Flament, que il estoit pelerin, et qu'il aloit en pelerinaige   droit à Saint-Jaques en Galice; et le laissa   encores prisonnier à Vendosme quant il fu admené à   Orleans.
Et dit, oultre, que quant il fu nouvellement admené   prisonnier à Vendosme, il y trouva ledit compoingnon   qui n'avoit que une main, auquel il avoit baillié les deux   noëz desdites poisons, comme dessus est dit, qui desjà y   estoit prisonnier.
Et dit que eulx estans prisonniers à Vendosme, comme   dit est, lui, ledit manchet et le Flament, furent menez   eulx trois ensemble à Chastiau-Regnaut, pour veoir et   savoir se ilz congnoistroient point Pierre Tariaston, qui   y estoit prisonnier, pour souspeçon desdites poisons, et   lequel est ad present prisonnier à Orleans.
Et dit que quant ilz virent ledit Cariaston en ycelles   prisons, il dist que il ne l'avoit oncques veu ne congneu,   et ainsy le disoient lesdiz manchez et Flament.
Et, après   ce, furent ramenez prisonniers à Vendosme.
Et dit oultre, que esdites prisons, sanz ce que il feust   examiné ne interrogué, ne que aucune chose lui feust   demandé ne requis sur le cas de son emprisonnement, ne   autrement, et au IIJe jour que il fu emprisonné, les gens de   la justice du lieu, desquieulx il ne scet les noms, le firent   mettre à question et en gehaynne par une fois, en laquelle   gehaynne, et dehors, il dist et confessa ce que cy-dessus   a dit et confessé, ou parolles semblables en substence, ou   au moins tout ce dont il estoit pour lors record, touchant   le fait desdites poisons; et, nonobstant ladite confession,   le firent l'andemain remettre par deux fois en gehaynne,   pour savoir et enquerir se desdites poisons il savoit autre   chose que confessé n'avoit, ne se il savoit aucuns autres   qui en feussent consentans ou coulpables; ausquieulx il   n'en dist ne confessa autre chose qu'il en avoit dit et confessé   à la premiere question.
Et dit, sur ce requis, que Pierre Le Tessier est hault   homme, et aagié de environ LX ans, et a le visaige barbu   roux, grant nés et cras visaige, et est vestu d'une robe   de gris camelin, manteau sangle de mesmes, fendu au   costé de la longueur de ladite cotte, qui est longue jusques   au gros de la jambe, fendue par devant, et un chapperon   et chauces de pers, le chapperon noëllé soubz la   gorge, et une barrete rouge.
Et ledit Colin Besnon, compoingnon   dudit Pierre est petit homme maigre, aagé de   L à LX ans, a une barbe noire, et petit nés, et petiz cheveux,   et vestu de tiretaine plaine par devant, senz noleure,   et mantiau de mesmes, fendu au costé, sanz   noyaux aucuns dessoubz la gorge ne sur les espaules, et un   chapperon de gros drap brun, sans aumusse ou chappiau,   et unes chauces de blanchet.
Et parlent tous deux tout   un langaige, et bien attrait et largement, et disoient que   ilz estoient de Touraine ou de Berry, il qui parle n'est   pas bien record lequel.
Requis à il qui parle comment il   scet que les deux qui se disoient jacobins estoient d'icelle   ordre, dit que il le scet parce que ilz se disoient telz et   en portoient l'abit, c'est assavoir que ilz estoient vestus   de leurs chappes noires, fendues devant, et dessoubz   vestuz de blanc.
Et aussy disoient, ledit Pierre et son   compoingnon, que se estoient jacobins.
Et disoit ledit   Pierre que le plus grant et le plus hault jacobin, et le   plus ainsné, estoit nommé frere Yves, et l'autre frere   Estienne; mais il ne lui oy pas dire quelx surnoms   ilz avoient, ne de quel coliege ilz estoient, ne où ilz   demouroient.
Et, avecques ce, dit, sur ce requis, que ilz parloient   un langaige estrange, et tel que il qui parle ne son compoingnon   ne entendoient point leur langaige, et ne scet   quelx langaige ilz parloient; et point ne leur oy dire   dont ilz estoient nez, ne aussy ne l'oy-il point dire audit   Pierre ne à son compoingnon.
Et dit, il qui parle, sur ce requis, que ledit Phelipot,   son compoingnon, se disoit estre du païs de Thouraine,   il ne scet de quelle ville, et n'estoit pas hault homme,   et avoit le visaige grasset, pale, et barbe noire, petiz   cheveux et assez grant nez, et parloit assez attrait et peu,   et estoit vestu d'une cotte hardie noire, longue jusques   au-dessoubz du gros de la jambe, et n'est point noulée   par devant, et un chapperon de drap vermail sangle,   noulé soubz la gorge, sanz aumusse et chappel, et n'avoit   nulles chauces.
Et dit que, lui estant prisonnier à Vendosme, il vit et   oy gens qui se disoient devers Tours, qui disoient qu'ilz   avoient prins et emprisonné à Tours un homme nommé   Le Manceau et sa femme avecques lui, pour souspeçon   d'avoir mis et jetté des poisons, comme dessus est dit.
Et, avecques ce, disoient qu'ilz avoient oy dire que   un manchet, lequel il ne leur oy point nommer, estoit   aussy consentent de porter et jetter lesdites poisons, en   demandant à il qui parle se il les congnoissoit; lequel dist   et respondi que il les congnoissoit bien de veue dès environ   un an avoit, parce qu'il leur avoit veu querir leur   vie à Saumur et aillieurs; mais pas ne sauroit que ilz   eussent esté consentens de porter et jetter lesdites poisons,   et encores ne le scet-il de present, sy comme il dit.
Et dit que ledit Mansseau estoit petit homme, de l'aage   de LX ans ou environ, et avoit le visaige crasset, assez   coulouré, une barbe courte, noire, petiz cheveux gris,   et le nez long, et parloit attrait et assez, et estoit vestu   d'une cotte hardie de drap brun, sans noëlleure, et longue   jusques au gros de la jambe, et un mantheau de   mesmes, unes chauces blanches et un chapperon vermail   sangle, noulé soubz la gorge, sanz aumuce et senz chapel;   et une petite femme plus aagée que son mary, vestue   pareil que son mary.
Et dit, sur ce requis, que ledit   manchet est assez hault, et est de l'aage de XL à L ans, et   a le visaige crasset, et assez grant nez, et la barbe et cheveux   noirs et petiz, et n'a point de main du costé senestre,   si comme il lui semble.
Et dit que il estoit vestuz par   dessus d'un mantheau rougastre, n'est record quelz robes   il avoit dessoubz, ne de quel païs il est, et parle assez   bon langaige, ne scet quel.
Et dit encores oultre, que il oy dire audit Pierre Le   Tessier que il avoit baillié à sept autres compoingnons,   que point ne lui nomma, desdites poisons, voire à plusieurs   autres personnes, jusques au nombre de soixante,   pour porter et jetter ès puis, fontaines et ruissiaulx estans   en plusieurs païs et divers lieux; et que ilz devoient tous   ensemble venir querre leur paiement à Vendosme, à la   mi-aoust lors prouchainement à venir et derrenierement   passée; mais pas ne scet combien chascun devoit avoir   d'argent, fors tant que lui qui parle et son compoingnon   devoient avoir chascun trois frans, comme dessus est dit,   dont ilz n'ont riens eu, pour ce que, à ladite feste de la   mi-aoust, il estoit prisonnier, et a tousjours depuis esté   et encores est ad present; mais pas ne scet, sy comme il   dit, sur ce requis, se les autres compoingnons, portans   poisons à eulx baillées par ledit Pierre Le Tessier, ont   esté païez ou non.
Et, après ceste presente depposicion faite, leumes à lui   qui parle une depposicion par lui autreffois faite, lui estant   prisonnier à Vendosme, sy comme il apparoit par l'inspeccion   d'icelle; lequel, après ce qu'il en ot oye ladite   lecteure, dist et confessa que tout ce qui estoit escript et   contenu en ycelle depposicion, il avoit dit et confessé   esdittes prisons de Vendosme, par devant les gens de la   justice dudit lieu; et, après ce, lui demandasmes se ès   parties où il avoit mis et jetté lesdites poisons, aucunes   gens ou bestaulx en estoient mors, dit que riens n'en   scet, quelque chose qu'il ait autresfoiz depposé.
Requis   se ceulx qui lui baillerent les poisons le firent jurer que   il ne les encuseroit point, dit que non.
Requis se ès puis   ou fontaines où il jetta les poisons il faisoit ou fist aucun   saing, que il y faisoit un tel saing, O; et lui avoit monstré   et enseignié ledit Pierre Le Texier; et lui bailla, ledit   Pierre, une pierre noire pour faire ledit saing.
AUQUEL Julien, prisonnier, après ce que lesdites confession   et depposicion par lui faite par devant lesdiz commissaires   lui ot esté leue mot après autre, bien et attrait,   fu fait jurer, ycellui prisonnier, sur les sains Euvengiles   de Dieu, qu'il diroit verité; et, ce fait, par ledit mons.
le prevost lui fu demandé se les confessions à lui leues   estoient vrayes, s'il avoit faittes ycelles, et se elles contenoient   verité; lequel prisonnier, et par serement, dist   que verité estoit que autreffois il avoit dit et confessé ce   que dessus est dit, et qui li avoit esté leu, pour doubte et   paour qu'il avoit que par lesdiz commissaires il ne feust   tormentés de questions; mais toutesvoyes il n'estoit pas   vray qu'il eust fait ou commis les deliz dont mencion est   faite en ycelles.
Et autre chose ne volt congnoistre, mais   que en y nyant tousjours de son povoir le contenu esdites   confessions estre vray.
Et, pour ce, fu fait traire à part   sur les quarreaulx dudit Chastellet.
ET, après ce, par ledit mons.
le prevost fu demandé   ausdiz presens conseilliers leurs advis et oppinions qu'il   estoit bon estre fait dudit Julien, prisonnier.
Tous lesquieulx,   veus lesdites confessions et l'original d'icelles,   qui sont tabellionnez soubz les signez de deux nottaires   royaux, et que par l'inspeccion d'icelles, et aussi par l'ascercion   desdiz commissaires, apparoit qu'il n'avoit point   esté mis à question, mais avoit ycelles faites senz aucune   force ou contrainte, delibererent et furent d'oppinion,   attandu l'estat de la personne dudit prisonnier, que pour   en savoir par sa bouche la verité, il feust mis à question.
Et ainsi le fu dit en sa presence par ledit mons.
le   prevost.
EN enterinant lequel jugement, ledit Julien Bernier fu   mis à question sur le petit tresteau, et en après sur le   grant; et incontinent requist que hors d'icelle l'en le   meist, et il diroit verité de tout le fait dont il estoit   accusez; et, pour ce, fu mis hors d'icelle question, mené   chauffer en la cuisine en la maniere acostumée, et, en   après ce qu'il ot esté eschaufé compettenment, fu ramené   en jugement sur lesdiz quarreaulx; et illec, hors d'icelle   question, et sans aucune force ou contrainte, après ce   qu'il ot fait serement aus sains Euvengiles de Dieu de   dire verité, continua et persevera ès confessions par lui   autresfois faites, cy-dessus transcriptes, et lesquelles lui   furent leues mot après autre, et afferma par serement   ycelles estre vrayes par la fourme et maniere que escriptes   sont; et, pour ce, fu fait remettre en la prison dont il   avoit esté attaint.
ITEM, le samedi ensuivant, Xe jour dudit mois de septembre   mil trois cens quatrevins et dix dessus dit, furent   assemblez en jugement sur les quarreaulx dudit Chastellet   messeigneurs maistres Symon Foison, president en   parlement; messire Ymbert de Boissy, chevalier; Pierre   de Lesclat, Pierre Le Fevre, Guillaume Porel, Jehan   du Drac et Jehan Acart, conseilliers du roy nostre sire   en son parlement; mons.
le prevost de Paris, Jehan Cuignot   et Jehan Jouvenel, advocas en parlement; Jehan   Truquam et Guillaume Drouart, lieuxtenans dudit mons.
le prevost; Dreux d'Ars, auditeur; Girart de La Haye,   Oudart de Fontenoy, Miles de Rouvroy, Jehan de Bar,   Ernoul de Villiers, Nicolas Bertin, Robert de Tuillieres,   Robert de Pacy et Gieffroy Le Goibe, examinateurs de   par le roy nostre sire en son Chastellet de Paris, par devant   lesquieulx furent faiz venir li uns après l'autre, et   attains des prisons dudit Chastellet, les dessus nommez   prisonniers Regnaut de Pouilly, dit Grosse-C...lle, Jehan   de Blois, Martin Le Breton et Julien Bernier, dit Grosse-C...lle,   ausquieulx furent leues separéement leurs confessions   cy-dessus escriptes, et en ycelles, sanz aucune   force ou contrainte, continuerent et percevererent, et   affermerent par leurs seremens, sur ce fais aus sains Euvengiles   de Dieu, et chascun de soy, que elles contiennent   verité par la fourme et maniere que escriptes sont,   et que elles sont vrayes et les ont faites ainsy, et par la   maniere que contenu est esdittes confessions, qui leur   furent leues mot après autre.
ET, ce fait, par ledit mons.
le prevost fu requis à mesdiz   seigneurs les presidens et autres messeigneurs de parlement   que de ce ilz le volsissent conseillier, et ausdiz   presens conseilliers leurs advis et oppinions.
Tous lesquieulx,   veues les confessions cy-dessus escriptes, faites   par un chascun desdiz prisonniers, la matiere dont question   est, les perseveracions et continuacions d'icelles poisons   par eulx prises, jettées et mises esdiz puis et fontaynnes,   et l'estat d'iceulx prisonniers, et que le cas est de très-mauvais   exemple contre le universel monde, aïant regart   à crime de lese-magesté, distrent que l'en ne les povoit   espargnier qu'ilz ne feussent dignes de mort comme traitres,   et que, comme telz, ilz estoient dignes d'estre excecutez,   c'est assavoir decapitez et penduz.
Oyes lesquelles   oppinions, et veu les procès et confessions cy-dessus   escriptes, ledit mons.
le prevost condempna yceulx Regnaut,   Jehan, Martin et Julien, à estre excecutez par la   maniere que dit est.
LEQUEL jugement, en tant qu'il touche yceulx Regnaut,   Jehan, Martin et Julien, fu excecuté le lundi   XXVJe jour de septembre mil CCCIIIJxx et dix.
Et n'avoient aucuns biens.
AL.
CACHEMARéE.
PIERRE DE THOULOUSE.
L'AN DE grace mil trois cens quatrevins et dix, le vendredi   derrenier jour de septembre, par devant mons.
le prevost, lui estant en jugement sur les quarreaulx du   Chastellet de Paris, presens maistres Guillaume Porel,   conseillier du roy nostre sire en son parlement; Jehan   Jouvenel, Jehan Cuignot, advocas en parlement; Jehan   Truquam et Guillaume Drouart, lieuxtenans dudit mons.
le prevost; Martin Double, advocat du roy oudit Chastellet;   Jaques du Bois et Denis de Baumes, advocas oudit   Chastellet; Robert Petit-Clerc, Jehan de Bar, Miles   de Rouvroy, Girart de La Haie, Jehan de Tuillieres,   Jehan Soudant, Nicolas Bertin, Robert de Pacy, Robert   de Tuillieres et Nicolas Chaon, examinateurs oudit Chastellet;   fu fait venir et attaint des prisons dudit Chastellet   Pierre de Thoulouse, nez d'icelle ville de Thoulouse,   prisonnier detenu en ycellui Chastellet, pour souspeçon   d'avoir jetté poisons en plusieurs puis et fontaynnes, sy   comme contenu et desclairié est plus à plain en certaine   confession faite par ledit Pierre de Thoulouse, en la ville   ou chastel du Chasteau-de-Loir, de laquelle confession   apportée oudit Chastellet par maistres Jehan Truquam,   lieutenant dudit mons.
le prevost, et Gerart de La Haie,   dessus nommez, commissaires du roy nostre sire, depputez   en ceste partie pour aler ès païs du Maine et de   Thouraine, et aillieurs par ledit royaume, prendre et   amener tous ceulx qu'ilz trouveroient prisonniers detenuz   et accusez pour avoir jetté ou fait lesdites poisons,   et lesquieulx commissaires ont aujourd'hui dit et affermé   icelle leur avoir esté baillée par les gens et garde de la   justice dudit Chasteau-de-Loir, en la fourme et maniere   qui s'ensuit:   LE XXVJe jour d'aoust l'an mil trois cens quatrevins et   dix, fu amené Pierre de Thoulouse par devant Thibaut   Le Miant, juge ordinaire d'Anjou et du Maine, et messire   Pierre de La Gresille, chevalier, lieutenant de mons.
le   seneschal d'Anjou et du Maine; Robin Heriçon et Gervaise   Auderon, conseilliers de la court; Jehan Le Baudroyer,   procureur au Maine de madame la royne de Jherusalem   et de Secille, duchesse d'Anjou et contesse du   Maine.
Lequel Pierre a congneu et confessé les cas   cy-après desclairés, et dont la teneur s'ensuit: Le IIIJe jour   dudit mois d'aoust, l'an dessus dit, ledit Pierre, sy comme   il dit, fu trouvé entre le gué de la Fougiere et la forest   de Burçay, lequel fu prins et amené ou Chasteau-du-Loir   par Guillaume Ratteau, sergent d'Ostillé, accusé d'estre   malveuillant du roy nostre sire, et souspeçonné d'estre   empoisonneur de puis et de fontaynes, et autres cas.
A   confessé, ledit Pierre, que le mercredi après la Saint-Christofle   derrenierement passée, un appellé Jehan de   Flandres, né de la ville de Ganz, lequel estoit en habit   d'ermite, et here vestue, nuz piez, grande barbe et grelles   cheveux, tenant un bourdon ferré, l'encontra au plus   près de la ville du Mans; et que ycellui hermite demanda   audit Pierre de quel païs il venoit; et il lui respondit   qu'il venoit du mont Saint-Michel.
Et ledit hermite lui   demanda de quel païs il estoit; et ledit Pierre lui respondit   que il estoit de la ville de Thoulouse.
Et lors lui dist   ledit hermite: « Compains, si tu veulx gangnier, je te feré riche,   et que tu ne m'encuses point de chose que je te die.
» Et ledit   lui respondi que il gangneroit voulentiers.
Lors li dist   ledit hermite: « Je te bailleré choses que tu mettras en puis et   » «   en fontaines par les païs où tu passeras.
» Et lors lui respondi   ledit Pierre, sy comme il dit: « Quelles choses sont-ce que vous   me voulez baillier à y mettre? » Et ledit hermite lui dist: « Tien-toy   certain que ce sont poisons pour faire morir le peuple et les   bestes qui buvront desdites eaues.
» Et ledit Pierre lui demanda,   sy comme il dit: « Pourquoy me voulez-vous faire fere celle   chose, ne de par qui? » Et ledit hermite lui respondi: « Certes,   amis, c'est pour les grans domaiges que le roy de France a fais   et fait faire en Flandres, et la cause que les gens de Flandres   ne regardent pas ne ne pevent veoir que autrement ilz puissent   grever ne avoir vengence du roy de France ne de ses aliez, se   ce n'est par empoisonnement.
» Et lors dist ledit Pierre, sy   comme il dit: « Alas! je ne saroye où les porter ne mettre; car   se je y estoye trouvé, je seroye mort et perdu.
» Et lors ledit   hermite lui respondi: « Ne t'en doubte point, l'en ne se prendra   jà garde de toi.
» Et par ainsy ce que dessus est dit, furent   à accort que le jeudi au matin ensuivant, que ledit   Pierre yroit et porteroit un noët que il lui bailleroit pour   mettre en la fontaine qui est à la porte de rue Dorée du   Mans, appellée ycelle fontaine Seutaine.
Et ledit Pierre   lui respondit, sy comme il dit: « Alaz! je n'y oseroye aler.
Et que ne les y avez-vous mis et portez vous-mesmes? » Et ledit   hermite lui respondi: « Je y ay esté, mais je n'ay eu oncques   licence de les y mettre, pour les gens qui me regardoient qui   estoient à la barriere.
» Et que icellui jeudi, ledit hermite   lui bailla un noëz en un drappel tout noir, aussy gros   comme une noiz, et dist audit Pierre: « Compains, va appertement   et revien.
Tu me trouveras à celle taverne de la petite   Maison-Dieu, et nous y bouteron.
» Et lors ledit Pierre se   partit et ala audit lieu et fontaine de ladite porte, et regarda   que nul ne le vit, sy comme il dit, et tantost mist   et lança celui noët en ladite fontaine, et tantost se mist   ledit Pierre à s'en retourner audit hermite, au lieu où   ilz avoient accordé ensemble, et illec trouva ledit hermite,   et burent ensemble trois choppines de vin, dont   la pinte coustoit quatre deniers; et, après tout ce, ledit   hermite trey d'une bourse qu'il avoit trois autres noëz   semblables au premier qui lui avoit baillé, et il dist:   « Beaux amis, tu emporteras ces trois noëz ycy en toy alant par   là où tu passeras, » en lui demandant quel chemin il tendroit.
Et lors ledit Pierre lui respondi que c'estoit sa   pensée de soy en aler par Tours.
Et lors ledit hermite lui   dist que ès prouchains lieux où il passeroit il meist ces   trois noëz en puis ou en fontaines; et ledit Pierre lui   respondi que il faloit que il le satifiast de ce qu'il lui   avoit accordé.
Et ledit hermite lui respondi: « Amis, tu   seras bien païé; car tu peues bien savoir, à l'estat dont je suy   et où je vois, je ne puis pas porter finence pour toy satiffier, toy   et tous les autres qui sont en ceste alience.
Mais je te diré que   tu feras: tu me promettras par la foy de ton corps que tu te   rendras, le jour de la mi-aoust, en la ville de Bourdeaux, là où   tous ceulx qui sont de cest aliance ont juré et promis de eulx y   rendre, et y estre à une esglise appellé Saint-Sauvrain, ou dehors   de la ville; et là, tien-toy certain que tu seras bien satifié, toy   et tous les autres, tant que il te souffira.
» Et, avec ce, dit et   deppose, ledit Pierre, que ledit hermite li dist qu'il avoit,   en celle compoingnie qui devoit assembler, plusieurs manieres   de gens, de jacobins et autres; et dit que il lui dist   que la premiere assemblée en avoit esté faite à Cherebourc.
Et ainsy se departirent, celui jeudi, après ce que   dessus est dit, et s'en vint à Oustillé, et, en un puis qui   est à Oustillé, mist un des autres trois nouëz, et les deux   autres à la fontaine de la forge du gué de la Fougiere et   au gué de la Fougiere.
Enquis audit Pierre se c'estoit   son entencion de soy rendre à Bourdeaux, dit par son   serement que oy.
Requis de quelle vie il a vesqu, dit   que tousjours il a esté portefais.
Item, enquis audit Pierre se il avoit autre chose mesfait   qu'il dist, et respondi: « Alaz! j'ay assez mesfait et trop.
Je sçay bien que j'ay mort desservie; et pour Dieu, mons., que   vous ne me faciez point languir! » Presens ad ce Gieffroy Pelerin,   procureur, etc.; Perrot Bihès, Macé de La Fosse,   Gilet Berthelin, Jehan Naneau, Guillaume Giroust, Michelete,   femme de Gilet Herment, banier du Chasteau-du-Loir.
Et par la congnoissance dessus dite, o l'avis desdiz   conseillers, a esté jugié par mondit seigneur le juge   que il avoit mort desservie, c'est assavoir d'estre ars.
Presens   ad ce Olivier Roueilloy, Jehan Verdun, maistre Yves   Hostellier, Huet de Tussé, Phelipot Morin, Jehan des   Planches, maistre Guillaume Hue, Jehan Richart l'ainsné   et Jehan Richart le joeusne, Yvonnot de Momblaut,   Jehan de Coustences et de plusieurs autres.
AUQUEL fu leue, mot après autre, ycelle confession.
Et, ce fait, et aussy qu'il ot juré aus sains Euvangiles de   Dieu de dire verité, et sanz aucune force ou contrainte   de gehaine, et en la presence des dessus nommez, continua   et persevera en ycelle confession cy-dessus escripte,   et laquele de rechief lui fu leue mot après autre, disant   et affermant par serement ycelle par lui avoir autrefois   esté faite en la fourme et maniere que elle contient, et   estre vraye en la maniere que escripte est cy-dessus, et   ce que contenu est en ycelle confession par lui avoir esté  faiz, commis et perpetrez comme escriptes sont cy-dessus;   et autre chose ne volt plus congnoistre.
Et, pour ce, fu   fait remettre en la prison dont il avoit esté attaint.
APRèS lesqueles choses ainsy faittes, demandé fu par   ledit mons.
le prevost aus dessus diz conseilliers leurs   advis et oppinions qu'il estoit bon estre fait, et comment   l'en procederoit contre ycellui Pierre de Thoulouse, prisonnier.
Tous lesquieulx dirent et furent d'oppinion que,   veue ladite confession, ycelli Pierre, qui avoit commis   crime de lese-magesté, feust decapitez et puis pendu.
Lesquieulx oppinions oyz, ycellui Pierre fu ad ce condempné   par ledit mons.
le prevost l'an et le jour dessus   diz.
LEQUEL jugement fu excecuté le samedi premier jour   d'ottobre l'an mil CCCIIIJxx et dix.
Et n'avoit aucuns biens.
AL.
CACHEMARéE.
ALIPS LA PICHOISE.
L'AN DE grace mil trois cens quatrevins et dix, le jeudi   XXIXe jour de septembre, par devant mons.
le prevost,   lui estant en jugement sur les quarreaulx du Chastellet   de Paris, et en la presence de maistres Jehan Truquam,   lieutenant dudit mons.
le prevost; Dreux d'Ars, auditeur;   Miles de Rouvroy, Hutin de Ruit et Gieffroy Le Goybe,   examinateurs de par le roy nostre sire oudit Chastellet,   fu faitte venir et attainte des prisons dudit Chastellet   Alips La Pichoise, detenue prisonniere oudit Chastellet,   pour souspeçon d'avoir jetté poisons et venins en plusieurs   puis et fontaines du païs du Mans et de Nogent-le-Retrou.
Laquelle prisonniere, après ce qu'elle ot esté   faite jurer aus sains Euvangiles de Dieu de dire verité   sur ce que dit est, et aussy qui lui seroit demandé, congnut   et confessa, sanz aucune force ou contrainte, que   elle est femme seule, non mariée, et qui a acoustumé   querre et avoir sa vie pour Dieu en alant par le païs d'environ   la ville et parroisse d'Aveisié, à demie-lieue de   la Ferté-Bernart, dont elle est née, non sachant faire autre   euvre ou labour que dit est.
Et dist que environ l'entrée   d'aoust derrenierement passée, que elle estoit en la ville   de Nogent-le-Retrou pour querir sa vie pour Dieu, en   laquelle avoit esté par plusieurs fois paravant le temps   dessus dit, et y avoit servi comme chamberiere, et que   en un samedi, environ heure de prime, ainsy comme elle   s'en venoit de la ville de Nogent, et en passant sur le   pont d'icelle ville pour s'en venir en la ville du Mans,   trouva d'aventure sur ledit pont un homme qui se nommoit   Guillot Sotin, et disoit estre marchant de fromaiges,   et demourer alors en ladite ville de Nogent; lequel homme   lui pria et requist que elle volsist prendre un certain nouët   de drappelet blanc qu'il lui bailla, ouquel avoit une pierre   en mote blanche, aussy gros comme un oeuf de poulete;   lequel homme lui monstra ycelle pierre, laquelle n'estoit   pas moult dure, par ce que dit sera cy-après, et que   d'icelle pierre elle volsist faire des petiz noëz le plus que   elle pourroit, et que en chascun des puis et fontaines   que elle passeroit, elle volsist jetter un d'iceulx nouëz,   disant, ledit homme, à elle qui parle, que ycelle pierre   estoient poisons.
Lui dist aussy, ycellui homme, que se   ainsy le vouloit faire, que il lui donrroit de l'argent et   la paieroit très-bien, et que elle retournast par devers lui   en ycelle ville de Nogent le mardi ensuivant, et là, la satifieroit   telement que il lui devroit souffire.
à la requeste   et peticion duquel homme elle qui parle, senz ce que   alors ne depuis elle eust dudit homme aucun dom ou   prouffit, se accorda faire la voulenté d'icellui homme,   print devers soy ycelle pierre blanche grosse comme un   petit oeuf de poulete, et icelle, à l'aide de ses ongles,   sanz pierre, cousteau ou baston aucun, ainsy comme elle   fu au dehors d'icelle ville de Nogent, et aus champs,   despeça ladite pierre tant en pouldre comme en menues   pieces.
Laquele, ainsy departie et despecée, elle qui parle   fist trois noëz de drappeau chascun aussy gros comme une   petite noyz, et yceulx ainsy faiz et nouez chascun à part   soy, mist en sa bourse; l'un desquelz nouëz, ainsy comme   elle qui parle passa par devant un puis qui est au dehors   d'icelle ville de Nogent, et près d'une très-belle croix qui   est sur le chemin en alant audit lieu du Mans, elle qui   parle jetta oudit puis.
Et, icellui ainsi jetté, elle qui parle,   sanz ce que depuis elle jettast aucuns d'iceulx nouëz en   puis ou fontaines, s'en ala en ycelle ville du Mens, en   laquelle, après ce que elle y ot esté environ trois ou   quatre jours, et que elle estoit ou marchié d'icelle ville   où l'en vent oeufs et fromaiges, vint à elle qui parle un   frere qui se dit cordelier, nommé frere Jehan Heraut,   prisonnier detenu oudit Chastellet, et lequel lui a aujourd'ui   esté monstré en jugement sur les quarreaulx du   Chastellet, lequel lui pria et requist que de lui elle volsist   prendre quatre nouëz de drappeaulx blans, chascun   aussy gros comme une petite noys, et yceulx voulsist   mettre et jetter ès puis et fontaines d'icelle ville du Mans   et païs d'environ, et que l'en ne apercevroit pas, ne donrroit   d'elle sy tost garde comme l'en feroit de lui s'il jettoit   lesdiz nouëz esdiz puis et fontaines; esquieulx noëz   il disoit avoir poisons.
Et afin que de ce se volsist chargier,   dist à elle qu'il parle qui lui donrroit trois escuz d'or.
Et, de fait, lui bailla trois pieces que elle cuidoit estre   escuz, et cuida estre telx plus d'un jour après ce qu'il les   lui ot bailliées, et lesquelx IIJ pieces n'estoient que comptoirs,   sy comme elle qui parle vit et apperçut, et aussy   li fu dit en ladite ville ou jour mesmes qu'ilz lui furent   bailliez par ycellui frere Jehan.
Lesquelles requestes et   prieres dudit frere Jehan oyes par elle qui parle, temptée   de l'anemi, et par convoitise dudit argent en or que ledit   frere Jehan lui avoit baillié, se accorda faire la voulenté   dudit frere Jehan, et de lui print yceulx quatre nouëz   de poisons, lesquelx ledit frere Jehan attaint de dessoubz   son aissele; et yceulx ainsy bailliez à elle qui parle par la   maniere dessus dite, ledit frere Jehan dist à elle qui parle   que elle jettast yceulx nouëz de poisons ès puis d'icelle   ville le plus tost que elle pouroit, et que sytost comme   elle auroit yceulx jettez et mis, que elle se gardast le   mieulx que elle pourroit, affin que elle ne feust prinse   ou apprehendée par justice, et que il ne demourroit ou   arresteroit point en ycelle ville.
Et atant se parti ledit   frere Jehan d'elle qui parle, et oncques puis ne le vit,   jusques ad ce que par devant lui elle fu menée en   ycelle ville du Mans, où ycellui frere Jehan estoit   prisonnier.
Dit avecques ce, que environ un jour après ce que   ledit frere Jehan li ot baillié yceulx quatre nouëz de poisons,   sy comme il les nommoit et appelloit, elle qui parle,   environ IIJ ou quatre jours ensuivant ce que dit est, jetta   lesdiz quatre noëz en quatre puis estans en icelle ville   du Mans; et lesquieulx ainsy par elle jettez, elle se parti   de ladite ville du Mans pour s'en venir en icelle ville   de Nogent-le-Retrou, veoir se elle trouverroit ou pourroit   recouvrer le dessus nommé Guillot Sotin, afin que   de lui elle feust satiffette des promesses et convenances   dessus dites à li faites; et en passant par la ville de Touvoye,   fu par la justice et garde dudit lieu prinse et arrestée   prisonniere, et mise ès prisons dudit lieu; en laquelle   prison elle fu par ceulx qui gardoient icelle juridicion   serchée, et en la bourse d'elle qui parle furent trouvez   deux des nouëz d'icelles poisons à lui bailliées par ledit   Guillot Sotin, et qui par elle avoient esté mis en un des   petiz bourselloz de sa bourse; et lesqueles poisons ceulx   de la justice dudit lieu de Touvoye retindrent et encores   ont par devers eulx.
Esqueles prisons elle qui parle fu   jusques à tant que par l'official elle fu mandée estre menée   audit lieu pour veoir et parler audit frere Jehan, et   en après, par les commissaires du roy qui ont esté au païs,   a esté amenée comme prisonniere dudit lieu du Mans ou   Chastellet du roy nostre sire à Paris, où elle est encores   prisonniere, comme dit est dessus, et pour les causes   dessus dites.
LE vendredi ensuivent, derrenier jour dudit mois de   septembre, par devant mons.
le prevost, lui estant en   jugement sur les quarreaulx oudit Chastellet, en la presence   de honnorables hommes et saiges maistres Guillaume   Porel, conseillier du roy nostre sire en son parlement;   Jehan Jouvenel, Jehan Cuignot, advocas oudit   parlement; Guillaume Drouart, Jehan Truquam, nos   lieutenans; Martin Double, advocat du roy nostre sire   en sondit Chastellet; Jaques du Bois, Denis de Baumes,   advocas illec; Robert Petit-Clerc, Jehan de Bar, Miles   de Rouvroy, Gerart de La Haye, Jehan de Tuillieres,   Jehan Soudant, Robert de Tuillieres, Nicolas Chaon,   Nicolas Bertin et Robert de Pacy, examinateurs; fu attainte   et fait venir la dessus nommée Alips La Pichoise,   prisonniere, à laquelle fu leue de mot à mot sa confession   cy-dessus escripte, laquelle elle afferma estre vraye,   et en ycelle persevera.
Et, ce fait, fu par ledit mons.
le   prevost demandé à tous les dessus nommez leurs advis et   oppinions qu'il estoit à faire d'icelle Alips.
Tous lesquieulx   dirent et furent d'oppinion, sauf lesdiz maistres Martin   Double, Nicolas Chaon et Robert de Tuillieres, que,   veue ladite confession, avecques l'estat de ladite Alips,   prisonniere, que ycelle Alips avoit fait et commis crime   de lese-magesté, et en devoit recevoir mort, c'est assavoir   que elle devoit estre arse, et n'en povoit ne devoit estre   espargnée.
Lesquieulx oppinions oyz, et veue ladite confession,   icelle Alyps fu ad ce condempnée par ledit mons.
le prevost, l'an et le jour de vendredi dessus diz.
ET icellui jugement excecuté le samedi premier jour   d'ottobre mil CCC quatrevins et dix.
Et n'avoit aucuns biens.
AL.
CACHEMARéE.
JEHAN JOUYE,  FORGEUR DE FAULCE MONNOYE.
L'AN DE grace mil trois cens quatrevins et dix, le dimenche   second jour du mois d'ottobre, par devant   maistre Jehan Truquam, lieutenant de mons.
le prevost,   presens maistres Guillaume Porel, conseillier du roy nostre   sire en son parlement à Paris; Nicolas Chaon et Gieffroy   Le Goibe, examinateurs de par le roy nostre sire en son   Chastellet de Paris; fu attaint et fait venir en jugement   sur les quarreaulx dudit Chastellet Jehan Jouye, orfevre,   detenu prisonnier oudit Chastellet, pour cause de ce qu'il   est accusez par Robinet Le Cauchois, orfevre, d'avoir   lui aidié à faire certains coings pour faire et forger monnoye   de VIIJ d.
par.
pour piece, et d'estre consentant et   aidant dudit Robinet au fait d'icelles monnoyes, sy comme   appert plus à plain par certaine confession faite par ledit   Robinet, lui estant prisonnier ès prisons du roy nostre sire   à Amiens, par devant le bailli dudit lieu d'Amiens, de   laquelle confession la teneur est telle:   ROBINET Le Cauchois, orfevre, né de Boilehart, entre   Dieppe et Rouen, congneut et confessa par devant mons.
Gobert de La Boire, chevalier, bailly d'Amiens, presens   Pierre de Talemars, lieutenant dudit mons.
le bailli; Vincent   de Guisi, procureur du roy; Jehan Plantehaye,   maistre Raoul de Bery, Pasquier du Mont, advocas;   Pierre de Le Viscongne, prevost de Beauvoisis au siege   d'Amiens; Regnaut de Bucy, escuïer, et Tassin Gracien;   que environ a deux ans, ouquel temps il demouroit en   la ville de Harfleur, Jehan Jouye, orfevre, demourant à   Paris, entre la Croix du Tiroir de Saint-Germain en   l'Auxerrois, ou rent de ladite elgise, s'acointa de lui, et   li dist qu'il avoit esté desrobez à Rouen du temps des   Maillez, et lui pria qu'il lui feist aucune chose gangnier.
Et finablement furent d'accort, par l'ennortement dudit   Jouye, qu'il forgeroit blans semblables de façon aus blans   de VIIJ d.
que avoit lors de nouvel fait encommencer à   courre le roy nostre sire.
Et en firent en une maison   appartenant à Emont de Bulles, seant en ladite ville   de Harfleur, là où ilz demourerent, bien jusques à   la valeur de IIIJxx frans ou environ.
Et dist, sur ce   requis, que ledit Emont n'en savoit riens, mais leur   avoit louée sadite maison pour ouvrer de leur mestier   d'orfaverie.
Et dit que ledit Jehan Jouye tailla les coings pour faire   ladite monnoye, est assavoir: le coin de dessoubz sur   une petite englume là où ilz forgoient hannaps d'argent,   et celui de dessus en la teste d'un martel à orfevre.
Et   leur livra billon pour ce faire une changerresse demourant   audit lieu de Harfleur, nommée Alips Nicole, lors   vefve de feu Andrieu Nicole, et ad present femme de   Jehan de Bruyeres, changeur; et leur vendoit le marc   six frans et demi, qui ne valoit par raison que cinq frans   et demi, et la païoient de la monnoye que ilz faisoient   par la maniere ditte, laquelle monnoye elle alouoit avec   autres blans du roy à son cange.
Et, en ce faisant, demourerent   environ demi-an audit lieu de Harfleur; mais   la plus grant partie du temps ilz ouvrerent de leurdit   mestier d'orfaverie.
Et quant ilz se partirent de ladite   ville, ledit Jehan Jouye s'en ala demourer à Paris, et   vendi audit Robinet les coings dont dessus est faite mencion   la somme de XIIIJ frans, qu'il lui païa en bonne monnoye   du roy.
Et ledit Robinet ala ouvrer en l'abbaye de   Saint-Wandrille de sondit mestier d'orfaverie, et de là à   Arras, où il ouvra de sondit mestier d'orfaverie, tant en   la maison Claylours comme ès maisons de Jehan de Legode,   Jaquemart de Terouane, et derrenierement en la   maison maistre Jehan de Breubant, tous orfevres, esquieulx   lieux, ou en aucun d'iceulx, il ne ouvra oncques de ladite   monnoye.
Mais environ a XV jours, que il entendoit   à lui partir de ladite ville, il loua une chambre en la   maison Colart Le Roy, assez près de la maison du bailli   d'Arras, et là forga environ pour quarante solz desdiz   blans.
Et, ce fait, lui et Jehan de La Rue, né du païs   de Boulenois, pour ce que icellui Jehan lui avoit dit   qu'il savoit bien faire argent fin, se partirent ensemble   de ladite ville, et alerent à Terouane.
Et pour ce que   ledit Jehan disoit que il n'avoit de quoy commancer son   ouvraige, ledit Robinet se charga de lui faire finence de   la valeur de deux mars d'argent, et lui dist que pour les   avoir il forgeroit monnoye, et en forga jusques à la valeur   de six frans ou environ de la monnoye ditte, au veu   et sceu dudit Jehan, en ladite ville de Terrouane, en la   maison de Jehan Horel, orfevre, lequel, et un sien compaignon   nommé Raoul du Fay, savoient ce qu'il faisoit,   et devoient partir au prouffit, excepté Jehan de La Rue,   qui n'y prenoit aucun prouffit; et en alouerent environ   douze sols.
Et avoit entencion d'aler à Saint-Omer pour   acheter des estoffes, pour ouvrer de la science que ledit   Jehan de La Rue lui avoit dit, quant lui et les autres qui   estoient avecques lui audit lieu de Terouane furent prins   par les gens mons.
de Terouane.
Requis se la femme dudit   Jehan Horel et la fille dudit Raoul du Fay, qui furent   prins avecques lui, savoit qu'ilz forgoient ladite monnoye,   dist qu'il tient que non, et qu'ilz ne l'eust point   forgié s'il eust pensé que elles l'eussent sceu.
Dist oultre que il avoit bien dit audit de La Rue qu'il   forgeroit et avoit forgié lesdiz blans; et il lui dist que s'il   avoit ouvré trois ou quatre mois à faire ledit argent, il   ne lui seroit plus mestier de forgier de ladite monnoye.
Et savoit bien que il avoit les coings, car il lui aida à   porter d'Arras à Terouane, et li en vit forgier.
Ce fu   fait ou Beffroy d'Amiens, le XXVIIJe jour de septembre,   l'an mil CCCIIIJxx et dix.
En tesmoing de ce, nous avons   mis le seel dudit bailliage à ces presentes, faittes et données   à Amiens, l'an et jour dessus diz.
ET, ce fait, congneut et confessa pour verité, et par   serement, après ce qu'il fu fait jurer aus sains Euvangiles   de Dieu qu'il diroit verité de tout ce qu'il lui seroit demandé,   qu'il estoit nez de la ville de Paris, et que, passez   sont XIJ ans, il espousa par mariage à Jehanne, ad   present sa femme, et jadiz fille de feu maistre Estienne   de Marueil, advocat en Chastellet.
Dist aussy, sur ce requis, que pour le temps de la commocion   derrenierement advenue en la ville de Rouen,   il pour lors estoit demourant en icelle ville de Rouen, jà   soit ce que tousjours sadite femme demourast en la ville de   Paris; et que au temps qu'il demeuroit en ycelle ville, il   presta à usure tant petit d'argent qu'il povoit avoir pour   lors, afin d'avoir à recouvrer sa vie pour la sustence de lui   et de sadite femme.
Et pour ce que par les gens qui firent   icelle commocion il fu du tout desrobé et mis à povreté,   afin de gangnier sa vie, comme dit est, se parti d'icelle   ville, et ala ouvrer en la ville de Harefleu, et illec trouva   le dessus nommé Robinet Le Cauchois, lequel il avoit autresfois   veu, et plusieurs fois ouvré avec lui dudit mestier   d'orfaverie, et là raconta les meschiez, pestilences et dommaiges   dessus diz, à lui faiz en ycelle ville de Rouen, lui   pria et requist qu'il le volsist aidier à gangnier et faire   ouvrer dudit mestier; avec lequel il ouvra longtemps en   l'ostel et chambre dudit Robin, et jusques ad ce que   icellui Robin et sadite femme s'en alerent demourer en   la ville de Honnefleu; pendant lequel temps, ledit Robinet   et lui qui parle prindrent par plusieurs et diverses   fois de l'argent, pour ouvrer dudit mestier de orfaverie,   de Alips Nicole, changerresse, demourant en ycelle ville   de Harfleu.
Dit aussy qu'il est clerc, en possession et habit de tonseure,   et requiert que à son ordinaire l'en le volsist rendre,   afin que dudit cas et accusacion il se puist purgier   comme innocent qu'il est de ce que dit est, et aussy que   à sa personne l'en ne attemptast aucunement.
APRèS lesquelles choses ainsy faittes, pour ce qu'il   apparu aus dessus diz que sur la teste dudit Jouye, prisonnier,   n'avoit aucun signe ou caratère de tonceure, et   qu'il se advoit comme clerc dessus dit, fu dit et ordonné   par ledit lieutenant que presentement seroient mandez   les barbiers jurez de la ville de Paris et autres plusieurs   maistres expers oudit mestier, afin de veoir et visiter icellui   prisonnier, et que l'en peust savoir la verité s'il avoit   vray signe de tonsure ou caratere sur sa teste, ou non.
ET, pour ce, furent faiz venir en jugement sur les   quarreaulx dudit Chastellet Maciot Misery, barbier juré   du roy nostre sire oudit Chastellet; Jehan de Chartres,   barbier juré de la ville de Paris; Mahiet Rabeuf, Jehan   d'Andrezel, Guillemin Aubel, Guillemin Brebion, Pierre   Bernart, Regnaut Videt, Guillaume de Houssay, Jehan   Forget, Richart Le Tailleur, Regnaut Emar et Thomas   Prestrel, tous barbiers expers et congnoissans oudit mestier,   demourans à Paris, ausquieulx par ledit lieutenant   fu fait commandement de par le roy qu'ilz alassent veoir   et visiter ledit prisonnier, et rapportassent la verité de ce   qu'ilz trouveroient du signe de tonsure que disoit avoir   et porter icellui prisonnier sur sa teste.
Et, ce fait, après   ce qu'ilz eurent veu et diligenment visité icellui prisonnier,   et aussy qu'ilz eurent juré, et chascun d'eulx, aus   sains Euvangiles de Dieu dire verité, rapporterent par   leurs seremens, par la bouche dudit Jehan de Chartres,   qu'ilz avoient veu et diligenment visité et pignié ledit   prisonnier, et que là où le signe de couronne a acoustumé   d'estre, les cheveux dudit prisonnier sont aussy grans li   uns comme l'autre et que les autres cheveux de la teste   dudit prisonnier, combien que à un costé destre, hors   et près de la place où la couronne ou signe de couronne   doit estre, a une petite place, et en plusieurs autres lieux   de la teste dudit prisonnier, qui ont esté plumées et rompues,   sy comme il leur est advis.
Et, pour ce, dient que   sur la teste dudit prisonnier n'a aucun signe ou caratere   vray de tonsure, ne autre quelque signe de tonseure que   dit est cy-dessus.
ITEM, le lundi ensuivant, tiers jour dudit mois, par   devant maistre Jean Truquam, lieutenant de mons.
le   prevost, lui estant en jugement sur les quarreaulx, presens   maistres Guillaume Porel, conseillier du roy nostre   sire en parlement; Dreux d'Ars, auditeur; Martin Double,   advocat; Andrieu Le Preux, procureur du roy; Jehan de   Tuillieres, Miles de Rouvroy, Girart de La Haye, Oudart   de Fontenoy, Robert Petit-Clerc, Robert de Pacy,   Hutin de Ruit et Gieffroy Le Goibe, examinateurs de   par le roy nostre sire oudit Chastellet; fu veu et leu ce   present procès; et, après ce, par ledit lieutenant fu demandé   ausdiz conseilliers leurs advis et oppinions qu'il   estoit bon de faire et comment l'en procederoit contre   ledit prisonnier.
Tous lesquieulx, veu l'accusacion faite   par la depposicion dudit Robinet Le Cauchois contre   ledit prisonnier, l'estat de icellui, ce qu'il est mariez, et   qu'il est usé et acoustumé de tout temps que nul homme   marié ne puet ne ne doit joïr de previlege de clerc, s'il   n'est en habit ou possession de tonsure, le rapport desdiz   barbiers jurez, l'estat dudit prisonnier et la matiere dont   l'en traitte ad present, qui est chose très-hayneuse, touchant   crime de lese-magesté, et regardant le bien et chose   publique, delibererent et furent d'oppinion que, pour   savoir par sa bouche la verité dudit cas et accusacion, il   feust mis à question; et ad ce fu condempné par ledit   maistre Jehan Truquam, lieutenant, consideré que il   n'estoit pas en possession et habit de tonsure, par le rapport   desdiz barbiers jurez.
EN enterinant lequel jugement, icellui Jehan Joye,   prisonnier, fu attaint et fait venir en jugement sur les   quarreaulx, en la presence des dessus diz conseilliers, et   par ledit lieutenant, après ce qu'il ot juré aus sains Euvangiles   de Dieu qu'il diroit verité de ce que l'en lui demanderoit,   et requis et demandé que de l'accusacion dessus   dite contre lui faite il deist verité, ou l'en la li feroit dire   par force et contrainte, dist et afferma par serement qu'il   ne savoit d'icelle accusacion autre chose que dessus en a   depposé.
Et pour ce que autre chose ne volt congnoistre,   fu fait despouillier tout nu, mis, lié et ataché à la question   sur le petit tresteau, et, avant ce que l'en lui eust   gueires ou pou d'eaue jetté sur lui, requist humblement   que l'en le volsist mettre hors d'icelle question, et il diroit   verité d'icelle accusacion, dont il estoit coulpable,   consentant et faiseur; et, pour ce, fu mis hors d'icelle   question hastivement, mené choffer bien et deuement en   la cuisine en la maniere acoustumée, et, assez tost après,   ramené en jugement sur lesdiz quarreaulx, en la presence   de tous les conseilliers dessus nommez.
HORS de laquele question, après ce que de rechief   ledit lieutenant ot fait faire serement audit prisonnier   qu'il diroit verité, icellui prisonnier, sanz aucune force   ou contrainte de gehine, congnut et confessa, en ensuivant   la premiere confession cy-dessus escripte, autrefois   par lui faite, que verité est que quant il fu venu en la   ville de Harfleu, trois ans ou environ aura à la Toussains   prochainement venant, par devers le dessus dit Robinet   Le Cauchois et Jehanne, sa femme, pour lors demourans   en ycelle ville de Harfleu, et que du mestier d'orfaverie   ilz orent par plusieurs journées ouvré ensamble, ainsy   comme il qui parle, à un jour de matin, dont il n'est   record en quel temps ou saison ce fu, ainsy comme il fu   entré en la chambre d'iceulx mariez, et ou lieu où ledit   Robinet faisoit ses fontures, trouva d'aventure uns coings   gravez à faire blans de XIJ deniers par.
piece, lesquieulx   par lui veuz, il fu moult esbahi et courroucé; et sytost   comme il trouva icelli Robinet, le blasma de ce et fist   blasmer par un frere des Billetes de Paris, nommé frere   Gile, qui lors demouroit en icelle ville de Harfleu; mais   assez tost après ce que dit est, icellui Robinet dist à lui   qui parle que de leur mestier d'orfaverie ilz ne faisoient   ne ne gangnoient denier aucun en icelle ville de Harfleu;   et, pour ce, leur estoit besoing qu'ilz gangnassent leurs   vies à quelque chose que ce feust.
Dist aussi ledit Robinet, à lui qui parle, que s'il vouloit   faire ce qu'il lui diroit, ilz seroient riches hommes à   tousjours.
Laquele parole oye et entendue par il qui parle,   et aussy que par plusieurs fois ledit Robinet le amonnesta   de faire ce qu'il lui disoit, c'est assavoir qu'ilz feissent   coings nuefs pour forgier blans de VIIJ deniers par.
la   piece, et qu'il trouveroit bien en ycelle ville une personne   qui leur baudroit de l'argent pour faire icelle monnoye,   et y auroient très-grant prouffit.
De laquelle matere   ilz parlerent par plusieurs et diverses fois longuement, et   tant firent que ilz accorderent li uns à l'autre, et d'un   commun assentement, que ilz feroient yceulx coings à   faire monnoye de VIIJ deniers par.
pour piece.
Lesquieulx   coings, lui qui parle, et en sa compaignie ledit Robinet,   firent et graverent ensamble en la chambre dudit Robinet,   et au sceu de la femme dudit Robinet.
Et dist que   avant ce que iceulx coings feussent du tout eschevez de   faire et graver, ilz y ouvrerent l'espace d'un mois, à divers   jours et heures, et que la croix d'iceulx blans il qui   parle grava en la teste d'un gros martel à orfevre, et la   pile en une anglusme appartenant audit Robinet.
Congnut aussy que depuis ce que iceulx coings furent   forgiez et gravez par la maniere que dit est, eulx deux   ensamble ont fait et fondu billon d'argent et de cuivre   ensamble, et fait de l'aloy de icelle matiere, et, icelui   aloy fait, ont ordonné billes de ladite monnoye, qu'il   qui parle a aplaties, rongnées, arondies et blanchies en   l'aide et compaignie dudit Robinet et de ladite Jehanne,   sa femme; mais oncques jour de sa vie il ne fery monnoye   en coing, pour ce qu'il n'eust sceu, et qu'il n'estoit   pas assez fort homme pour ferir en coings.
Et dist, sur ce   requis, qu'il ne se recorde pas jusques à quel nombre ou   somme d'argent il et ledit Robinet firent lors d'icelle   monnoye, jà soit ce qu'il est bien record que d'un marc   d'argent qu'ilz mettoyent oudit aloy, ilz faisoient quatre   mars de ladite monnoye de blans de VIIJ deniers la piece.
Et dist que l'argent dont ilz faisoient ledit billon ou aloy,   il a aucune fois esté querre en l'ostel de Alips Nicole,   changerresse, nommée plus à plain en la confession dudit   Robinet; et que quant ilz avoient faite icelle monnoye,   il qui parle a aucune fois porté de ladite monnoye au   change d'icelle Alips, et li baillié ladite monnoye, laquelle   elle merloit et boutoit parmi l'autre monnoye qui   estoit sur le change d'icelle Alips.
Dist avecques ce, que ladite Alips livroit audit Robinet   tout l'argent qu'il lui demandoit à avoir, par l'affinité   et acointance qui estoit entre eulx deux, et que à lui qui   parle elle n'eust baillié denier ne maille, parce que elle   n'avoit aucune congnoissance à lui qui parle, sinon par le   moyen dudit Robinet.
Et dist que d'icelle monnoye il ne mist ou aloua oncques   denier aucun, parce que quant il avoit aucune chose   gangnié icellui Robinet le payoit de bonne monnoye et   de bon argent.
De laquelle ville de Harfleu, pour doubte   et paour que icellui Robinet ot qu'il ne feust apperceuz   de fere ladite monnoye, ledit Robinet se parti d'icelle   ville de Harfleu, et ala demourer en la ville de Honnefleu,   et avec soy porta iceulx coings; et, en icelle ville,   il qui parle ala veoir par plusieurs fois et ouvra avec ledit   Robinet en icelle ville de Honnefleu, tant d'orfaverie   comme à faire d'icelle monnoye ès coings dessuz diz, par   lui aidiez à graver, comme dit est; et la monnoye qu'ilz   faisoient de ce, apportoit ou envoyoit ledit Robinet à la   dessus ditte Alips Nicole, tant par lui qui parle comme   par aucuns des varlez que avoit lors en sondit hostel ledit   Robinet.
Et dist que de tout le prouffit qu'il ot oncques de   faire yceus coings, il n'ot oncques prouffit en argent   comptant, jà soit ce que icellui Robinet, quant il se volt   partir de ladite ville de Honnefleu pour aler demourer   en la ville de Dieppe, pria et requist lui qui parle que   lesdiz coings il lui volsist laissier, et il le acquitteroit de   l'argent qu'il devoit à ladite Alips.
Et dist, il qui parle, que pour faire et ouvrer de sondit   mestier d'orfaverie, durant le temps qu'il demoura   en ladite ville de Harfleu en la compaignie dudit Robinet,   depuis ce aussy que icellui Robinet ala demourer   en la ville de Honnefleu, il qui parle, par plusieurs et   diverses fois, a emprunté à icelle Alips la somme de dix   ou douze frans; et, au partement de la compoignie que   firent ensamble iceulx Robinet et lui qui parle, icellui   Robinet descompta en la presence de lui qui parle, et   mist en sa charge, par devers icelle Alips, iceulx X ou   XIJ frans, n'est record lequel; et lors icelle Alips dist à il   qui parle que, pour ce que ledit Robinet avoit fait sa   propre debte de ce qu'il povoit estre tenuz à icelle Alips,   elle en quitta il qui parle, sanz ce que alors ne depuis il   eust dudit Robinet aucun dom ou prouffit quelconques.
Et auquel Robinet, pour raison dudit acquit, il qui parle   laissa les coings dessus diz par entre eulx fais, comme dit est.
Et dist que d'iceulx coings ilz ouvrerent et forgerent   l'espace de deux mois, et non plus, de ladite monnoye   de VIIJ deniers par.
la piece.
Après lequel departement   fait entre lesdiz Robinet et depposant, pour ce qu'il   n'avoit point d'argent pour ouvrer dudit mestier d'orfaverie,   il qui parle se parti d'icelle ville de Harfleu, et   vint demourer en la ville de Paris avec sadite femme.
Dit avecques ce, sur ce requis, que depuis ce que   ledit Robinet fut parti d'icelle ville de Harfleu, pour   aler demourer audit lieu de Dieppe, il ne vit icellui, ne   aussy n'ot oncques puis ne ne vit lesdiz coings, jà soit ce   qu'il ait bien oy dire plusieurs fois que icellui Robinet   estoit alez ou païs de Caen, de Bayeux et de Coustentin,   pour ouvrer dudit mestier d'orfaverie.
Et autre chose ne   scet, sur tout diligenment requis.
Et, ce fait, fu fait   traire à part sur les carreaux, et, en après, remis en la   prison dont il avoit esté attaint.
OYE laquele confession faitte par icellui prisonnier,   veue et leue icelle en la presence desdiz conseilliers, fu   demandé par ledit lieutenant à iceulx conseilliers leurs   advis et oppinions qu'il estoit bon de faire sur ce.
Tous   lesquieulx, veu icelle confession, la matiere du cas, la   reiteracion dudit crime, qui est de leze-magesté et contre   tout le bien publique, fait par ledit prisonnier, avec l'estat   d'icellui et les ordonnances royaulx faittes sur ce, delibererent   et furent d'oppinion que l'en ne povoit ou   devoit espargnier qu'il ne feust digne de souffrir mort,   comme homme qui avoit fait faux coings et forgé faulse   monnoye, c'est assavoir qu'il feust bouilly.
Et, ce fait,   veu icellui procès et oyes icelles oppinions, ledit Jehan   Joye, prisonnier, fu ad ce condemné par ledit lieutenent.
LE mardi ensuivant, IIIJe jour dudit mois d'ottobre,   l'an dessus dit, fu ledit Jehan Jouye, prisonnier, mené   ou marchié aus Pourciaux à son derrenier tourment; et   illec, en la presence de maistres Jehan Truquam, lieutenant   dudit mons.
le prevost, illec envoyé, et Gieffroy   Le Goibe, examinateur oudit Chastellet, ledit Jehan Jouye   continua en la confession cy-dessus dite et escripte, par lui   faite.
Et oultre, dist que icelle Alips avoit esté presente   et en la compaignie de il qui parle, et aussy desdiz Robinet   et Jehanne, sa femme, où plusieurs d'iceulx blans   dessus diz avoient esté roigniez; et elle-mesmes avoit aidié   à rongnier iceulx; et icelles rongneures avoit, ladite   Alips, portées en son hostel et fait fondre par ses gens,   sy comme elle, par plusieurs fois, a dit et congneu à lui   qui parle, et aussy ausdiz Robinet et sa femme.
Dist avecques ce, que en karesme derrenierement passé,   il qui parle estant en la ville de Harfleu, où il estoit alez   pour besongnier, oy dire à Bertram des Moulins, marchant   d'argent, demourant en icelle ville, que le frere   de la femme du consierge de messire Guillaume de La   Tremouille, chevalier, estoit compaignon dudit Robinet,   et avoient ouvré de laditte monnoye ensamble, et est,   icellui compaignon, frere de la femme dudit consierge,   né de la ville de Troyes.
Dist avecques ce, que icellui Bertram est aussy semblablement   marchant de monnoye, sy comme il a oy dire et   maintenir publiquement en icelle ville de Harfleu, paravant   ledit karesme derrenierement passé et depuis.
Et   aussy que un compaignon entameur d'estain, nommé   Jehannin, et qui estoit du païs de Picardie, et lequel   avoit naguerres demouré avec le curé de Nostre-Dame de   Montfort, avoit aidié audit Robinet à faire icelle monnoye,   et estoit son compaignon, sy comme il oy ce dire   pour lors audit Bertram.
Et atant fini ledit Jehan Jouye   ses jours, et moru en la chaudiere, où il avoit esté   mis pour ladite cause, et acomplissant ledit premier   jugement.
LES biens de lui ont esté bailliez au receveur, et par   inventoire.
AL.
CACHEMARéE.
JEHAN RUBION ET JAQUET DE DUN.
...
faiz, ilz feussent mis à question.
Et ad ce faire furent   condempnez par ledit monseigneur le prevost.
EN enterinant lequel jugement, ledit Jehan Rubion,   prisonnier dessus nommé, fu mis à question sur le petit   tresteau, et en après sur le grant, et ainsy comme l'en lui   ot donné à boire de l'eaue, requist que hors d'icelle l'en   le meist, et il diroit verité.
Sy fu mis hors d'icelle question,   mené chauffer en la cuisine en la maniere acoustumée,   et en après ramené en jugement sur les quarreaulx;   et illec, hors de toute question, en la presence des dessus   nommez, et senz aucune force ou contrainte, congneut   et confessa, par serement sur ce fait aus sains Euvangiles   de Dieu, que, un an a ou environ, qu'il servoit un charretier   nommé Le Monde, demourant en la ville de Fontaine-lez-Marigny,   et menoit ses chevaulx, et qu'il et sondit   maistre aloient aus champs querre des jarbes, lequel   son maistre estoit couché enmi ladite charrette et dormoit,   il, en alant leur chemin, vint en ladite charrete et   à sondit maistre ainsy dormant, comme dit est, print et   osta de sa tasse un franc en or.
Lequel ainsy par lui prins,   environ un ou deux jours après qu'il se fu partiz du service   de sondit maistre, icellui son maistre le poursuy et   rataint, et icellui franc lui osta, et atant li donna congié,   sanz autre chose lui faire.
Item, congnut que, X ans a ou environ, ainsy comme   il qui parle et un varlet, duquel il ne scet le nom, estoient   couchiez ensamble en un lit, en la ville de Culevrede,   il print de nuit, en la bourse dudit compaignon, VIIJ d.
.
Item, congneut que, en karesme derrenierement passé   ot un an, qu'il demouroit en la ville de Chasteau-Thierry,   et menoit les chevaux du seigneur des Maillez, demourant   en ladite ville, ainsy comme il entra en la chambre   de sondit maistre à un soir, trouva un coffre ouvert, ouquel   il print deux frans en or qu'il y trouva.
Et dist que   celle nuit mesmes, que par ses maistre et maistresse il fu   mandé leur porter boire à un soir, de nuyt, en leur   chambre, et, en s'en revenant, estaingny la chandelle   qu'il tenoit en sa main, et en la bourse de la dame dudit   hostel, qu'il trouva sur un coffre au pié du lit d'iceulx,   print dix soulz en petiz blans.
Lequel argent ainsy par lui   prins, le landemain matin, il qui parle se parti de l'ostel   de sondit maistre, et s'en retourna en la ville de Troyes,   dont il est né.
Item, congnut que, en karesme derrenierement passé,   ainsy comme il servoit à Troyes en l'ostel de l'Escu d'Estempes,   appartenant à Jehan Le Lorrain, et ouquel hostel   il servoit les maçons qui y ouvroient, vit et apperceut   sondit maistre qui s'estoit despouilliez en sa chambre, et   avoit mis sa tasse et sa sainture en sa chambre, sur son lit;   en laquelle chambre il print en la tasse de sondit maistre   deux frans en or qui y estoient; et, iceulx par lui ainsy   prins, se parti dudit hostel sanz congié, et d'ilec ala en la   ville d'Auxerre, en laquelle ville il se mist à servir un   nommé Jehan, marchant vendeur d'oignons.
Et ainsy   comme il ot servy sondit maistre environ XV jours, et que   icellui son maistre fu alé en sa marchandise, et qu'il qui   parle, environ heure de midi, fu alez en la chambre de   sondit maistre pour faire son lit, pour ce que sa maistresse   estoit lors hors de la ville, trouva un coffre ouvert en   icelle chambre, ouquel coffre il print, en un hannap de   madre, cinq frans en blans de VIIJ deniers et de XIJ deniers   par., et, iceulx par lui ainsy prins, mist en un sac de toile   et se parti dudit hostel.
Et ainsy comme il fu environ une   lieue par deçà ladite ville d'Auxerre, fu rataint par sondit   maistre, lequel lui osta lesdiz cinq frans par lui ainsy   prins en son hostel, et, sans lui faire aucune chose, et   pour ce lors lui donna congié.
Dist et afferma par serment que, en karesme derrenierementderreniement  passé, ainsy comme lui qui parle et ledit Jaquet parlerent   ensamble de venir à Paris, et lors promistrent l'un   à l'autre que tout ce qu'ilz gangneroient, ilz departiroient   par moitié; et entendoit lors, il qui parle, et encores entend   que c'estoit des larrecins qu'ilz feroient.
Et dist, sur   ce requis, que, en la compaignie dudit Jaquet, il ne embla   oncques denier ne maille aucun, ne aussy n'ot, icellui   qui parle, denier de chose que icellui Jaquet ait gaignié.
Et autre chose ne volt congnoistre, et, pour ce, fu fait   mettre en la prison dont il estoit partiz.
ITEM, ledit Jaquet fu attaint en jugement sur lesdiz   quarreaulx, en la presence des dessus nommez conseilliers,   lequel, pour ce que autre chose ne volt congnoistre que   dit est, et en enterinant ledit jugement, fu mis à question   sur le petit et le grant tresteau, et illec ne volt aucune   chose congnoistre qui lui portast prejudice; et, pour ce,   fu mis hors d'icelle question, et mené chauffer en la cuisine   en la maniere acoustumée, et en après remis en la   prison dont il estoit partiz.
ITEM, le mercredi Ve jour d'ottobre mil trois cens   quatrevins et dix dessus dit, par devant maistre Jehan   Truquam, lieutenant dudit mons.
le prevost, presens   maistres Guillaume Porel, conseillier du roy nostre sire   en son parlement; Guillaume Drouart, lieutenant dudit   mons.
le prevost; Dreux d'Ars, Pierre Piquot, auditeurs;   Robert Petit-Clerc, Miles de Rouvroy, Ernoul de Villiers,   Jehan Soudant, Robert de Pacy, Robert de Tuillieres,   Nicolas Chaon et Hutin de Ruit, examinateurs   oudit Chastellet; fu fait venir et attaint en jugement sur   les quarreaux dudit Chzstellet Jehan Rubion, dessus   nommé, lequel, après ce qu'il ot juré aus sains Euvangiles   de Dieu de dire verité, et que la confession cy-dessus   escripte, par lui faite, lui ot esté leue mot après   autre, et que icellui prisonnier continua et persevera en   icelle confession, et afferma par serement icelle contenir   verité par la fourme et maniere que escripte est cy-dessus,   sans aucune force ou contrainte, par ledit lieutenant fu   demandé ausdiz conseilliers leurs avis et oppinions qu'il   estoit bon de faire dudit prisonnier.
Tous lesquieulx,   veu l'estat dudit prisonnier, furent d'oppinion qu'il estoit   prenable de justice, et oultre, veu la confession cy-dessus   escripte, les perseveracions et reiteracions d'iceulx larrecins,   et la multiplicacion d'iceulx faiz en plusieurs et   divers lieux, et la traïson par lui faite à ses maistres qu'il   avoit serviz, delibererent que l'en ne le povoit espargnier   qu'il ne feust excecutez comme un très-fort larron.
Ouyes   lesquelles oppinions et veu ledit procès, icellui Jehan   Rubion fu par ledit lieutenant, et en sa presence, condempnez   à estre penduz comme larron.
ITEM, et par lesdiz conseilliers fu semblablement deliberé   que, veue l'accusacion faite contre le dessus dit Jaquet   de Dun, et la confession d'icellui, en laquelle il,   sans aucune force ou contrainte, a continué et perseveré   en icelle cy-dessus escripte, et veu l'estat d'icellui Jaquet,   prisonnier, qu'il soit encores une fois questionné; et s'il   ne confesse aucune chose, qu'il soit, pour le cas et compaignie   dessus dite, mis à la queue de la charrette, et batu   puis le Chastellet de Paris jusques à la justice, et que illec   il soit laissiez aler, senz lui faire autre pugnicion ou condempnacion   quelconques.
ITEM, le jeudi ensuivant, VJe jour d'ottobre mil trois   cens quatrevins et dix, par devant maistres Jehan Truquam,   lieutenant dudit mons.
le prevost, presens maistres   Guillaume Porel, conseillier du roy nostre sire en son   parlement; Dreux d'Ars, auditeur; Jehan de Tuillieres,   Miles de Rouvroy, Ernoul de Villers, Nicolas Bertin et   maistre Gieffroy Le Goibe, examinateurs; fu fait venir et   attaint en jugement sur les quarreaux dudit Chastellet le   dessus dit Jaquet de Dun, prisonnier, auquel par ledit   lieutenant fu dit que des larrecins dessus dites, et autres   crimes et deliz par lui commis, il deist verité, ou l'en lui   feroit dire par force et seroit mis à question.
Et pour ce   que autre chose ne volt congnoistre que dit est, fu mis à   question sur le petit et le grant tresteau, et lors requist   instanment que hors d'icelle l'en le volsist mettre, et il   diroit verité.
Sy fu mis hors d'icelle question, mené   chauffer en la cuisine en la maniere acoustumée, et en   après ramené en jugement sur les quarreaux dudit Chastellet,   en la presence des dessus diz, où illec, senz aucune   force ou contrainte de gehine, il congnut et confessa les   choses qui ensuivent.
C'EST assavoir: que au departement qu'il qui parle et   ledit Jehan Rubion firent de la ville de Dun, près de   Troyes, et qu'ilz prindrent complot ensamble de venir   demourer à Paris, pour servir et gangnier leurs vies, ilz   promistrent doresenavant estre compaignons et amis, et   que de tout ce qu'ilz pourroient avoir et gangnier ensamble   à servir, ilz feroient bon, vray, juste et loyal   compte par entre eulx; et entendoit lors et encores entend,   il qui parle, que le mot de gangnier estoit de ce   qu'ilz embleroient d'une partie et d'autre.
Congneut aussy que, en un jour de jeudi au soir, paravant   ce qu'il feust prins et emprisonné, ledit Rubion vint   par devers lui qui parle, en l'ostel de la Treille, en la rue   de la Calendre, en la cité de Paris, où il servoit un homme   qui estoit logiez oudit hostel, auquel qui parle icellui   Rubion dist et monstra grant quantité d'or et d'argent   qu'il avoit mussé en son saing, et lui dist que ledit argent   il avoit prins en l'ostel de son maistre qu'il servoit, sanz   son sceu, pour ce qu'il ne lui avoit volu baillier de l'argent   qu'il lui avoit demandé; et tant fist icellui Rubion   à lui qui parle, par ses semonces et prieres, qu'il s'accorda   aler avecques lui au giste au pont à Chalenton, et là,   icellui Rubion lui promist baillier la moitié dudit argent   qu'il avoit sur lui.
Et au partir qu'il qui parle fist de l'ostel   de sondit maistre, print en la chambre d'icellui son maistre   unes vielles chauces de brunette et une dague, sanz aucune   estoffe d'argent, et povoit ce valoir environ X sols   tour., sans le sceu ou congié de sondit maistre.
Dist avecques ce, que dudit lieu de la Treille ilz alerent   gesir en la ville du pont de Chalenton, et illec lui   dist, icellui Rubion, toute la maniere comment il avoit   prins ledit argent, li monstra de rechief icellui argent,   qui estoit en un hannap de fust; et quant ilz orent departi   ensamble par moitié ledit argent, et qu'il qui parle en ot   eu à sa part trois frans en menue monnoye de XIJ d.
parisis,   VIIJ et IIJ d.
par., despecerent ledit hannap, et au   matin, au partir qu'ilz firent d'icelle ville, en alant en   ladite ville de Troyes, jetterent les pieces dudit hannap   en la riviere de Saine.
Dist aussy, lui qui parle, que environ karesme derrenierement   passé, ainsy comme il qui parle regardoit ouvriers   qui ouvroient de maçonnerie en ladite ville de   Dun, dont il estoit nez, vit et apperçut un compaignon   qui avoit mis sa tasse sur un coffre de l'ostel où ilz ouvroient,   et en ycelle tasse print dix blans nuefs chascun   de quatre deniers pour piece.
Et dist, sur ce requis, que   ce sont tous les crimes et larreceins qu'il ait faiz ou conmiz,   en requerant que de lui l'en volsist avoir pitié et   compassion.
Et atant fu fait remettre en la prison dont il   avoit esté attaint.
ITEM, le vendredi ensuivant, sur les quarreaulx, par   devant maistre Jehan Truquam, lieutenant de mons.
le   prevost, presens maistres Guillaume Porel, conseillier du   roy nostre sire en parlement; Guillaume Drouart, advocat   du roy; Oudart de Montchauvet, advocat en Chastellet;   Robert de Pacy et Gieffroy Le Goibe, examinateurs;   fu fait venir en jugement sur les quarreaux dudit   Chastellet ledit Jaquet de Dun, lequel, après ce que,   sanz aucune force ou contrainte, il ot continué et perseveré   ès confessions cy-dessus escriptes, par lui faites, et   icelles par serement affermé estre vrayes en la fourme et   maniere que escriptes sont, et que icellui Jaquet ot esté   fait traire à part sur les quarreaux dudit Chastellet, demandé   fu par ledit lieutenant ausdiz conseilliers qu'il   estoit bon de faire dudit prisonnier.
Tous lesquelx, veu   et consideré ce que dit est, et la petite valeur des choses   et biens par lui prins, comme dit est, furent d'oppinion   que l'on surserroit de faire aucun jugement contre ledit   Jaquet jusques ad ce que le jugement donné contre ledit   Rubion feust enterinement excecutez, et que selon ce   que ledit Rubion continueroit et persevereroit ès accusacions   dessus dittes, par lui faites contre ledit Jaquet, en la   fin de ses jours, que lors l'en auroit plus à plain avis et   deliberacion comment l'en procederoit au jugement, absolucion   ou condempnacion d'icellui Jaquet, prisonnier.
Et, pour ce, fut de present et par ledit lieutenant, oyes   icelles oppinions, differé de proceder plus avant contre   icellui Jaquet.
LE samedi ensuivant, VIIJe jour dudit mois d'ottobre   mil CCCIIIJxx et X, fu ledit Jehannin Rubion mené à son   derrenier tourment, et illec, en la presence de Aleaume   Cachemarée, clerc criminel juré de la prevosté de Paris,   envoyé par mons.
le prevost pour ledit jugement faire   mettre à excecucion, ledit Jehannin Rubion continua et   persevera esdites confessions par lui faites, et autrement   que dit est dessus ne charga ou accusa icellui Jaquet,   prisonnier.
Et, pour ce, en enterinant et acomplissant   ledit jugement, icellui Jehannin Rubion fu excecuté par   la fourme et maniere que dit et jugé est contre lui   cy-devant.
ET n'avoit aucuns biens.
AL.
CACHEMARéE.
BERTHAUT LESTALON.
ACCUSé a esté Berthaut Lestalon, nez de Montleheri,   en la paroisse de Saint-Merry de Linois, des fais   et deliz qui ensuivent, et pour lesquieulx il est detenu   prisonnier ès prisons du roy nostre sire à Montlehery,   c'est assavoir: que ledit Berthaut, jà pieçà, se bouta en   l'ostel où demouroit alors Jehan Laumaille, devant la   chappelle de la Roe, et là print une touaille, dont il fu   trouvé saisy, en un solier oudit hostel, où il estoit mussé   en un grant tas de chaume, par ledit Laumaille, sa femme,   sa fille, Gieffroy Le Maire, Thomas Minier et plusieurs   autres; et contrefaisoit le mort, et tant qu'il fu aporté   en la voye sur les quarreaulx.
Le jour de la feste de Toussains,   l'an mil CCCIIIJxx et six, ledit Berthaut fu attaint   desdites prisons et fu examiné sur ce, lequel, ainsy examiné,   a volu croirre Jehan Laumaille, sa femme et leur   fille, et non pas Gieffroy Le Maire et Thomas Minier,   pour ce qu'ilz sont ses hayneux, sy comme il dit.
ITEM, ou temps dont l'article de dessus fait mencion,   et en la nuit, ycelli Berthaut se bouta en l'ostel de Jehan   Bertram, près de ladite chappelle de la Roe, ferma l'uis   sur lui au corail, et tantost la femme dudit Bertram, cuidant   que ce feust son mary, elle hucha icellui Bertram,   lequel ne respondi neant; et pour ce que il ne lui respondoit,   elle ot effrayeur et paour, et commença à crier « Haro! »  auquel cri vindrent plusieurs personnes; et pour ce que   icelle femme n'osoit yssir hors de sa chambre, elle dist à   iceulx survenans qui estoient à l'uis par dehors: « Rompez   l'uis hardiment.
» Et lors rompirent icellui huis par devant,   et sur l'eure icelui Berthaut rompi une fenestre et s'en   sailli dehors par icelle fenestre, mais laissa son chapperon,   qui lui chey de la teste, et s'en enfouy.
Lequel chapperon   fu mis et porté par devers Guillaume Pasture, ad ce   temps gouverneur de la terre et juridicion de la Roe;   lequel chapperon lui fu par ledit Pasture rendu de l'accort   et consentement dudit Bertram, parmi ce que ycellui   Berthaut fist refaire ladite fenestre qu'il avoit rompue;   et sera ce sceu par ledit Pasture, par Jehan Laumaille, sa   femme, Gieffroy Le Maire, Thomas Minier, Perrin Canivet,   peletier, sa femme, Guillemin Le Page, sa mere   et Guerin Lalement.
Ledit jour feste de Toussains fu   icelli Berthaut examiné sur ledit article, et de tout le   contenu en icellui a volu et veult croirre Guillaume Pasture,   Jehan Laumaille, sa femme, et tous les autres contenus   oudit article, excepté Gieffroy Le Maire, Thomas   Minier et Guerin Lalement, qu'il dit estre ses hayneux.
ITEM, que ledit Berthaut venoit de Paris, trouva en   chemin le charretier de Jehan Torfol, auquel charretier   il demanda s'il monteroit en sa charrete, à quoy se consenti   ledit charretier; et en ladite charrete avoit, dedens   un sac, une piece de toile, que print, embla et emporta   icellui Berthaut; et nonobstant, non adverti de ce, charia   et s'en ala jusques à l'ostel de son maistre icellui charretier,   jusques à Couldray, près et en la paroisse de Saint-Jehan   de Limville; et lui ainsy venu audit lieu, print   icelui sac, cuidant prendre et trouver icelle toile, mais   riens ne trouva.
Et tantost vint icelli charretier audit   Berthaut, et lui demanda icelle toile, et, ce nonobstant,   la lui denya.
Et pour ce que icellui Berthaut ot paour de   peril, d'ennuy et de domaige, intrepositement fist rendre   et restituer ladite toile; et sera ce sceu et trouvé par ledit   Torfol, par Jaquet Jeudi, lors son charretier, et par Guillaume   Pasture.
Ledit jour de feste de Toussains fu icellui   Berthaut examiné sur le contenu oudit article, et du contenu   en ycellui a volu et veult croirre fin portant les   trois tesmoings dont oudit article est faite mencion.
ITEM, ledit Berthaut, depuis ces choses, furtivement   a prins et enmenez deux pourceaux, males ou fumelles,   gras, de l'estable de Lorens Huart, à ce temps demourant   à Marcoucis, et les mena chex Guillemin Le Blont, demourant   pour lors en l'ostel que Bourgeron, femme feu   Jehan Chartier, tixerrant, mere de la femme de Jehan   Villas, a à Guillerville; lesquelx pourceaulx il print de   nuit; et de l'ostel dudit Blont, pour ce que il ne volt   consentir qu'ilz feussent tuez ne brulez oudit hostel, icellui   Berthaut les mena en l'ostel de Jehan Lestalon, son   frere, qui ne les volt recevoir; d'ilec les mena en l'ostel   de Yvonnet Thias, son serourge, qui semblablement li   donna reffus; et d'illec les mena devant l'uis de Denisot   Le Paintre, lequel il fist lever de son lit, qui semblablement   ne le volt recevoir; et dudit lieu les mena en la   cheverue à Linois, devant l'uis de Perrin Landry, et fu   audit lieu encontré par Richart Le Chartier, tranchant de   Linois, avecques plusieurs autres qui estoient en la compaignie   dudit Richart, par lesquieulx ce pourra estre sceu,   et aussy par sergens, registres et appeaulx contre lui faiz   sur ce.
Ledit jour de feste de Toussains fu ledit Berthaut   interrogué et examiné sur le contenu oudit article, lequel   Berthaut, du contenu en icellui, en nyant le cas, a volu   croirre Jehan Lestalon, Yvonnet Thiais, Denisot Le   Paintre, Avelot, sa femme, et non pas Guillaume Le   Blont, sa femme, ne leur filz, pour ce que ilz sont ses   haynneux, sy comme il dit.
ENCORES fu ledit Berthaut attaint desdites prisons le   mardi VJe jour de novembre mil CCCIIIJxx et six, par devant   nous, Lorens Dure, lieutenant du prevost de Montlehery;   le procureur du roy, Jehan Bouelle, Guillaume   Mitel, Jehan Le Roux, Denisot Remi, tabellion de Montleheri;   Guillemin Drapperie et Jehan Villas; auquel Berthaut   furent exposez les cas dont il est accusez, cy-dessus   escrips, et pour lesquieulx il est detenu prisonnier, sur   lesquieulx il a respondu, comme autresfois a fait, que de   tout ce il se rapporte et veult croirre ceulx par lui autreffois   desclairés contenus ès responces par lui données   sur chascun article, et aussy a volu et veult croirre la   depposicion et rapport de Lorens Dure, cy-après escripte.
LORENS Dure, nagueires prevost de Montleheri, juré,   requis et examiné sur ce que dit est en tant comme touchent   lesdiz pourceaulx, deppose que, deux ans a ou   environ, lui estant prevost, il vint à sa congnoissance que   Lorens Huart, de Marcoucis, avoit adiré deux pourceaux   gras, et que l'en disoit que Berthaut Lestalon les   avoit ostez de nuit en l'ostel dudit Lorens; et, pour ce,   commanda aus sergens de Montlehery, ou à aucun d'iceulx,   que se ilz le trouvoient en personne, ilz le admenassent   ès prisons de Montlehery, ou, se trouver ne le povoient,   il feust adjournez à trois briefs jours là où ilz pourroient   savoir sa residance; et n'en sceurent point trouver, ne sa   personne apprehender, pour ce que il se absenta et est   absentez par longtemps, et sanz ce que il puist savoir où   il feust comme il fu prevost.
Et autre chose n'en scet.
GUILLEMIN Le Blont le jeune, filz de Guillaume Le   Blonc, demourant à Guillerville, juré, oy et examiné sur   ce que dit est, deppose par son serement que, deux ans   a ou environ, si comme il lui semble, environ heure de   minuit, Berthaut Lestalon vint à Guillerville, en l'ostel   qui appartient à la femme feu Jehan Chartier, où sondit   pere et mere et lui, soubz ...
.
Le vendredi XIJe jour d'aoust mil CCCIIIJxx et dix, en   la presence de maistres Jehan Truquam, lieutenant, etc.,   fu attaint en jugement sur les quarreaulx ou Chastellet   de Paris Berthaut Lestalon, dessus nommé, qui prisonnier   avoit esté admené oudit Chastellet des prisons de Montlehery,   desquelles il s'estoit eschappez, et où il estoit prisonnier   pour les causes et confessions cy-dessus escriptes.
En la presence duquel Berthaut fu leue et recitée sa confession   cy-dessus escripte, laquelle il afferma estre vraye,   et en icelle persevera.
Et, ce fait, fu par ledit mons.
le   prevost demandé aus dessus nommez conseilliers qu'il   estoit bon à faire dudit prisonnier.
Lesquieulx dirent que,   veue sadite confession, l'estat et gouvernement dudit prisonnier,   et ce que lesdiz larrecins avoient esté restituez,   il seroit bon de le mettre une fois à question, afin que par   sa bouche on sceust d'aucuns autres faiz la verité, et en   furent d'oppinion.
Lesquieulx oppinions oyz, fu dit par   ledit mons.
le prevost que ainsy seroit fait.
EN enterinant lequel jugement donné contre icellui   Berthaut Lestalon, ledit XIJe jour d'aoust derrenierement   passé, icellui Berthaut, prisonnier, fu attaint et fait venir   en jugement sur les quarreaulx dudit Chastellet, le jeudi   VJe jour d'ottobre mil CCCIIIJxx et dix, et illec, en la presence   de maistres Jehan Truquam, lieutenant dudit monseigneur   le prevost; Guillaume Porel, conseillier du roy   nostre sire en son parlement; Dreux d'Ars, auditeur;   Jehan de Tuillieres, Miles de Rouvroy, Nicolas Bertin,   Arnoul de Villers et Gieffroy Le Goibe, examinateurs   oudit Chastellet; pour ce que autre chose ne volt congnoistre   que dit a cy-dessus, et que ès confessions cy-dessus   escriptes, autresfois par lui faites, il continua et   persevera en icelles, après ce que elles lui orent esté leues   mot après autre, fu mis à question sur le petit tresteau,   et en après sur le grant; et illec ne volt autre chose congnoistre   qui lui portast prejudice; et, pour ce, fu mis   hors de ladite question, mené chauffer en la cuisine, et   en après remené en la prison de laquelle il avoit esté   attaint.
LE vendredi ensuivant, VIJe jour dudit mois d'ottobre,   l'an dessus dit, en la presence de maistres Jehan Truquam   et Guillaume Drouart, lieuxtenans de mons.
le prevost;   Guillaume Porel, conseillier du roy nostre sire en parlement;   Andrieu Le Preux, procureur du roy; Arnoul de   Villers, Robert de Pacy et Gieffroy Le Goibe, examinateurs;   fu demandé par ledit maistre Jehan Truquam ausdiz   conseilliers leurs advis et oppinions qu'il estoit bon de   faire dudit prisonnier.
Tous lesquieulx, veu l'estat d'icellui   prisonnier, la petite valeur desdiz larrecins par lui   oujourd'hui congneus en la fourme et maniere que escript   est cy-dessus, et lesquelx larrecins sont restituez, delibererent   et furent d'oppinion, attandu que icellui Berthaut   est homme vacabond, et l'estat d'icellui, que il estoit bon   que de rechief il feust mis encor une fois à question, et   s'il ne confessoit autre chose que dit est dessus, qu'il feust   menez en la cherete jusques à la justice de Paris, et que   illec l'en li coppast l'oreille destre, et feust bany à tousjours   de ladite ville de Paris et à X lieues environ, sur   peine de la hart; et s'il confessoit avoir faiz aucuns autres   larrecins, qu'il feust excecutez comme larron.
OYES lesquelles oppinions, et en enterinant ledit jugement,   ycellui Berthaut fu mis à question sur le petit et   le grant tresteau; et illeuc ne voult congnoistre autre   chose que dit est dessus.
Et, pour ce, par l'advis et deliberacion   desdiz conseillers, fu dit que ycellui Berthaut   Lestalon, prisonnier, seroit bannis et auroit l'oreille coppée   par la maniere que dit est cy-dessus.
Et, ce fait, veu   ce present procès et la confession dudit prisonnier, avecques   lesdites oppinions, ycellui Bertaut fu par ledit lieutenant   condempné à estre mené à ladite justice, illec   l'oreille destre coppée, et en après banny de la ville de   Paris et à dix lieues environ, sur pene de la hart.
SAMEDI VIIJe jour dudit mois d'octobre mil CCCIIIJxx et   dix, le dessus dit prisonnier Berthaut Lestalon fu mené à   la justice, pour ledit jugement contre lui acomplir; et   pour ce que illec il ne confessa autre chose que dit et   congneu a cy-dessus, icellui Berthaut ot l'oreille destre   coppée, et publiquement fu illec crié le ban et jugement   dessus donnez contre icellui Berthaut, prisonnier; et,   après ce, fu laissié aler et deslié, quant ad present, du   fait de justice.
AL.
CACHEMARéE.
ANDRY COINTEREAU.
...
Andry Cointereau, lequel confessa, sans contrainte ne   force de gehine, les cas dessus diz, à lui leuz et exposez   de mot à mot, presens maistre Jehan Chartier, le procureur   du roy, Michau de Louveciennes, Lorens Dure,   Martin Chartier, Lorens Lescripvain, Guillaume Luillier,   Denis Le Lorrain, Jehan Villas, Auchier Granchier, Loizet   Andry, Jehan Le Roux, Jehan Boelle, Jehan Marchant,   Jehan de La Rochelle, Jehan de Grigny, Gieffroy   Voussel, Jehannin Thomas, Jehan Bourdin, Pierre Lancement,   Gieffroy Le Cortillier, Anscel Thomas, Hebert   Lucas, Jehan Cordean, Jehan Patroulet, Micheau Le   Bourguignon, Jehan des Essars, Guillemin Bertram, Pierre   Le Fevre, Boniface Le Charron, Jehan Le Maçon, Jehannin   de Grigny, Pierre Flamiche, Michau Le Peuvrier,   Denis de Lorrainne, Thomas Ramon et autres.
LE mardi XVIIJe jour d'ottobre l'an mil CCC quatrevins   et dix, fu admené prisonnier ou Chastellet de Paris le   dessus nommé Andry Cointereau, pour estre monstré au   dessus nommé Jehannin Le Camus, qui aussy estoit prisonnier   oudit Chastellet, pour souspeçon des cas dessus   diz, et pour interroguer sur ce en la presence l'un de   l'autre.
LE mercredi XXVJe jour d'ottobre, en jugement sur les   quarreaulx, en la presence de maistre Jehan Truquam,   son lieutenant; maistre Dreux d'Ars, auditeur; maistres   Jehan de Tuillieres, Robert Petit-Clerc, Gerart de La   Haye, Oudart de Fontenoy, Miles de Rouvroy, Robert   de Tuillieres et Andry Le Preux, examinateurs; fu attaint   le dessus nommé Andry Cointereau, auquel fu leue et   recolée sa confession autresfois faite par lui par devant le   prevost de Montleheri, cy-devant escripte, lequel l'afferma   estre vraye, et en ycelle persevera, fors tant qu'il   dist que sa femme ne la femme dudit Jehan Le Camus   n'estoient point consentens des larrecins dessus avoir esté   faiz, mais bien savoient que ilz avoient esté faiz, pour ce   que ilz leur avoient dit après ce qu'ilz furent retournez   en son hostel.
Dist oultre et confessa que, dès environ la Saint-Jehan-Baptiste   derrenierement passée, il qui parle et ledit Jehan   Le Camus, qui est son serourge, se acompaignerent à demourer   ensamble et à estre à uns despens communs, et y ont   tousjours depuis esté et demouré; pendant lequel temps   ilz se acointerent des dessus nommez Jehan de La Noe et   Phelipot Ligier, lesquelx les induirent à embler avecques   eulx, et firent serement l'un à l'autre de embler ce qu'ilz   pourroient, et des larrecins qu'ilz feroient, lesdiz Jehan   de La Noe et Phelipot devoient avoir les deux pars, et   lui et ledit Camus le tiers; mais ledit Camus n'avoit point   esté avecques eulx à faire les larrecins dessus diz.
ANDRY COINTEREAU,  JEHANNIN LE CAMUS.
JEHANNIN Le Camus, marchant de grain, demourant   à Auton en Beausse, et nez de la ville d'Orliens, prisonnier,   accusé par ledit Cointereau cy-dessus nommé, examiné   sur les confessions faites par icellui Cointereau, dit   et afferme par serement, et congnoist que il et ledit Cointereau   ont espousées deux suers, et que aucune fois ilz   ont marchandé, alé et venu emsamble.
Requis s'il se rapporte   en ce que ledit Cointereau dira pour lui ou contre   lui, dit par son serement que non, et nye oncques avoir   eu les promesses et convenances dont est faite mencion   en la depposicion dudit Cointereau; et dit qu'il est homme   laboureur, alé et venu en plusieurs païs pour gangnier   sa vie.
VEUE laquelle confession et accusacions faites par ledit   Cointereau contre icelli Camus, prisonnier, les denegacions   par lui faites, l'estat d'icelli, qui est homme vacabond,   deliberé fu par l'advis desdiz conseilliers, attendu   que les larrecins contenus en la confession dudit Cointereau,   ou par la plus grant partie d'iceus, ont esté trouvez   ou lieu et hostel où ledit Camus estoit logiez à Paris, sy   comme relaté nous a esté par maistre Miles de Rouvroy,   examinateur, que pour en savoir par sa bouche la verité,   il soit mis à question.
Et ad ce fu condempné par ledit   mons.
le prevost.
ITEM, par l'avis et deliberacion desdiz conseilliers,   veue la depposicion et confession faite par icelli Cointereau,   avec les reiteracions des larrecins par lui fais, la   perseveracion et la continuacion d'icelle confession, fu   dit que icelli Cointereau estoit un très-fort larron, et que   comme tel il feust excecutez.
Et ad ce fu par ledit mons.
le prevost condempné.
EN enterinant lequel jugement donné contre ledit   Jehannin Le Camus, icellui Jehannin a esté mis à question   sur le petit et le grant tresteau, et requist que l'en   le meist hors d'icelle, et il diroit verité.
Sy fu mis hors de   ladite question, mené choffer en la cuisine en la maniere   acoustumée, et illec, sanz aucune force ou contrainte, et   hors de toute gehine, cognut et confessa que le premier   larrecin qu'il fist, c'est assavoir IIJ mois a ou environ, à   un jeudi, environ mienuit, lui, Andry Cointereau, son   serourge, estans en leur hostel, au molin d'Aunoy, qui   est au seigneur d'Alainville, prez de Bretigny, où ilz   demouroient ensamble, vindrent à eulx Phelipot Ligier,   Jehan de Lance, blastriers, et leur dirent qu'ilz alassent   embler du blé; et à ceste fin se partirent tous ensamble   atout chascun un cheval, et s'en alerent à Moulon, en   l'ostel Boutet, ouquel hostel il ne demouroit homme, et   y entra l'un, c'est assavoir Phelipot Ligier, par la fenestre.
Lequel, quant il fu dedens, ouvry l'uis, et quant il fu   ouvert, ilz entrerent tous dedens, et prindrent les IIJ  chascun IIJ mines de blé, et lui un sextier, pour ce qu'il   avoit foible cheval.
Lequel blé ilz enmenerent, c'est assavoir,   lui au molin d'Aunoy, lequel il vendi depuis J franc,   ne scet en quel lieu, et les autres compoignons vendirent   le leur blé ne scet où ne à qui.
Item, oudit temps de nuit, lui, sondit serourge, furent,   sur chascun son cheval, à un molin qui est à demie lieue   de Corbeil, ouquel molin sondit serourge entra par un   trou qu'il fist, et puis ouvry l'uis; et prindrent cinq minoz   de blé et farine, qu'ilz mistrent en deux sacs sur leurs   chevaulx audit molin, que ledit serourge vendi depuis   ne scet combien.
Item, cinq mois a ou environ, à un jeudi, environ mienuit,   lui, Phelipot Ligier et Jehan de La Noe, se partirent   ensamble dudit molin d'Aunoy, où ilz estoient venus,   s'en alerent à cheval en un hameau en Beausse, et,   en un hostel de ladite ville ouquel entra par une fenestre   ledit Phelipot, prindrent XIJ aulnes de drap, VIIJ draps de   lit, une nappe, une fliche de lart.
Et dit que à sa part   il ot le lart et quatre aulnes dudit drap, dont les deux   estoient de blanchet; et les autres orent le remenant.
Item, cinq mois a ou environ, lui, Phelipot Ligier et   Cointereau furent par nuit en une ville qui est entre   Montlehery et Loncjumel, de laquelle il ne scet le nom,   et entrerent ou celier d'un hostel d'icelle ville, et illec   prindrent huit pintes de vin en quatre bouteilles, et aussy   en burent.
Et depuis, XV jours après, semblablement   illec.
Item, IJ mois a ou environ, lui, son serourge et ledit   Phelipot, furent en une ville près de Chastres, par nuit,   en un hostel, ouquel entra par une fenestre icellui Phelipot,   et illec print dix pintes de vin en cinq   bouteilles.
Item, que huit jours après, eux trois et La Noe furent   oudit celier, et rapporterent dix pintes.
ET, ce fait, icelli Camus fu ramené en jugement sur   les quarreaulx, en la presence de mons.
le prevost, maistres   Robert Broisset, conseillier du roy nostre sire en parlement;   Jehan Truquam et Guillaume Drouart, lieuxtenans   dudit mons.
le prevost; Dreue d'Ars, auditeur; Andrieu   Le Preux, procureur du roy nostre sire en Chastellet;   Miles de Rouvroy, Jehan de Tuillieres, Robert de Tuillieres,   examinateurs, et Oudart de Montchauvet, advocat   oudit Chastellet; et après ce que de rechief il ot juré   aus sains Euvangiles de Dieu de dire verité, et par serement,   continua et persevera ès confessions cy-dessus   escriptes, par lui faites, et lesquelles li feurent leues mot   après autre.
Et en après ce que demandé fu par ledit   mons.
le prevost leurs advis et oppinions qu'il estoit bon   de faire sur ce dudit Camus, tous iceulx conseilliers delibererent   et furent d'oppinion, veu l'aliance faite par   iceulx serourges ensamble, la multiplication et reiteracions   d'iceulx larrecins, la quantité et valeur d'iceulx,   que icelli Camus est un fort larron, et que l'en ne le povoit   espargnier qu'il ne soit excecutez comme larron.
Oyes lesquelles oppinions et veu ce present procès, ledit   mons.
le prevost le condempna ad ce.
LE jeudi ensuivant, XXVIJe jour dudit mois d'ottobre,   par devant mons.
le prevost, presens maistres Jehan Truquam,   lieutenant; Dreux d'Ars, auditeur; Robert Petit-Clerc,   Jehan de Bar, Robert de Tuillieres, examinateurs;   furent faiz venir en jugement sur les quarreaulx dudit   Chastellet les dessus diz prisonniers Andrieu Cointereau   et Jehannin Le Camus, ausquelx, et à chascun d'eulx separéement,   et en la presence l'un de l'autre, furent leues   leurs confessions cy-dessus escriptes mot après autre.
Et   après ce que ilz orent fait serement aus sains Euvangiles   de Dieu de dire verité, continuerent, sans aucune force   ou contrainte, ès confessions cy-dessus escriptes, par eulx   autresfois faites, disans et affermans par leurs seremens   que elles sont vrayes, et icelles avoir esté faites en la   fourme et maniere que escriptes sont.
Et, ce fait, et en   leurs presences, par la bouche dudit mons.
le prevost,   ledit jugement contre eulx donné leur fu dit et   prononcé.
APRèS lesqueles choses, et que iceulx prisonniers furent   menez à leur derrenier tourment auprès de la justice,   en la presence de Aleaume Cachemarée, clerc criminel   de la prevosté de Paris, commis par ledit mons.
le   prevost à fere enteriner, accomplir et excecuter ledit   jugement, et aussy de Jehan Le Forestier; Guillaume   Preudomme, François Dargies, sergent à cheval; Jehan   Rainbot, Jehan Pluquet, sergens à verge, et plusieurs   autres sergens tant à cheval comme à pié; iceli Andry,   en continuant esdites confessions par lui faites, congnut   avecques ce, que, six ans ot ou environ la Saint-Jehan   derrenierement passée, qu'il qui deppose demouroit et   estoit demourant en l'abbaye de Porrez, s'acointa d'un   nommé Courtaillon, musnier, pour lors demourant à Germanville,   assez près dudit lieu de Porrez, et en entencion   d'embler, et par l'ennortement dudit Courtaillon,   alerent en la ville de Trotigny, près de Chevreuse, de   nuyt, et illec, en l'ostel d'un homme dont il ne scet le   nom, iceli Courtaillon entra par une fenestre, et en après   ouvry l'uis dudit hostel à lui qui deppose, et dudit hostel,   sur leurs chevaulx qu'ilz avoient illec menez pour en   rapporter la larrecin qu'ilz feroient, prindrent environ   cinquante toisons de laine qu'ilz apporterent à Paris, et   illec la vendirent six frans, dont il ot à sa part trois frans   ou environ.
Item, congnut que, environ un an après ce que dit est, et   qu'il estoit demourant en la ville Bourville en Beausse,   à demie-lieue de l'ostel Jehan Sainsse, laboureur et sergent   d'une ville dont il ne scet le nom, assise près de   Nogent-le-Roy, pour parler audit sergent, se transporta   devers lui, et, en parlant à lui, vit en la granche qui   estoit au devant de l'ostel d'icelli sergent qu'il y avoit   deux flesches de lart.
Pour lesquelles avoir, il et ledit   Courtaillon alerent depuis audit lieu, et, en icelle granche,   prindrent iceulx deux flisches de lart, et les emporta   et vendi ledit Courtaillon, environ la ville de Chevreuse,   la somme de douze sols parisis.
Et dist que icelle   granche estoit fermée à corail de fer par dehors, et qu'ilz   n'y firent force ou violance quelconques.
Item, congnut que depuis trois ans, autrement du temps   n'est record, lui et ledit Courtaillon alerent de nuit en un   moulin assez près dudit lieu de Porrez, duquel molin il   ne scet le nom; et illec, le musnier qui gardoit icelli molin   absent, prindrent et chargerent sur leurs chevaulx   deux sextiers que blé que ferine, qu'ilz porterent en leurs   maisons et despendirent en leursdiz hostelz.
Et dist que nagueires icelli Courtaillon a esté emprisonné   à Orleans, pour ce que l'en disoit qu'il avoit emblé   à lui depposant XXX frans en or.
Mais pour ce qu'il se   doubtoit que icelli Courtaillon ne l'accusast des choses   dessus dites, il envoya en la ville d'Orliens une procuracion   à un sien ami, duquel il n'est record du nom, et li   manda qu'il se consentist à la delivrance dudit Courtaillon,   lequel, assez tost après, fu mis hors de prison, si   comme il a depuis oy dire; et ne scet où icelli Courtaillon   est de present demourant, si comme il dist sur ce requis.
Et quand ausdiz XXX frans, dit qu'il a eu souspeçon que   par icelli Courtaillon, qui aucune foiz et souvent rapairoit   en sondit hostel, lesdiz XXX frans ...
.
PIERRE FOURNET, DIT LE BRETON.
...
ITEM, quelle response il lui fist.
ITEM, combien il lui donna.
ITEM, pourquoy il dist à son retour qu'il avoit esté   devers mons.
de Berry.
CAR il confessa depuis à Courcelles qu'il n'y avoit   point esté, pource qu'il avoit perdu ses bouges en   un bois, dont il n'est pas à croirre, car l'en trouvera le   contraire.
PIERRE Le Breton, chevaucheur de l'escuierie du roy   nostre sire, prisonnier ou Chastellet de Paris par le commandement   et ordonnance dudit seigneur, examiné par   nous Jehan, seigneur de Foleville, chevalier, conseillier   dudit seigneur et garde de la prevosté de Paris, le vendredi   IXe jour de septembre l'an mil trois cens quatrevins   et dix, sur ce que certaines lettres closes avoient esté   baillées audit Breton pour porter, de par ledit seigneur,   devers mons.
le duc de Berry, dit et deppose par son serement   que, dès six sepmaines a ou environ, à un jour   dont il n'est record, deux paires de lettres closes, les unes   adreçans à mons.
de Berry, et les autres à l'evesque de   Poitiers, son chancellier, lui furent baillées par   le clerc maistre Pierre Fresnel et par le clerc de l'evesque   de Meaux, pour les porter par devers ledit mons.
le duc et sondit chancelier.
Et incontinant après ce   qu'il ot receu lesdites lettres, le propre jour qu'il les ot   receues, se parti de Paris pour icelles porter par devers   ledit mons.
le duc de Berry et sondit chancelier; et, en   chevauchant son chemin, il et Jehannin de Moustereul,   chevaucheur du roy nostredit seigneur, en la compaignie   de lui qui parle, furent assailliz par quatre compaignons,   qui les assaillirent en un bois qui est entre Tours et Chasteauleraut;   et descendi, il qui deppose, à pié, pour soy   deffendre, et lors s'enfouy son cheval ou bois.
Et là survindrent   plusieurs personnes, tant de cheval comme de   pié, pour doubte desquelx ceulx qui les avoient assailliz   ou volu assaillir s'enfouyrent et se bouterent dedens le   bois.
Et lors ledit de Moustreuil poursui et ala après le   cheval de lui qui deppose dedens le bois; et ala, il qui   parle, à pié l'espace de deux lieues ou environ avant ce   que ledit de Moustereuil lui ramenast son cheval; et quant   ledit cheval lui fu ramené, vit et apperçut que ses bouges,   qui estoient sur ledit cheval quant il descendi, n'y estoient   pas, mais estoient perdues et demourées oudit bois; esquelles   bouges il avoit mis les lettres closes qui se adreçoient   à mons.
le duc de Berry et à sondit chancellier;   et sy y avoit mis plusieurs autres choses qui furent perdues;   et n'osa retourner pour les querir, pour doubte que   il ne feust rencontré des larrons et mauvaises gens.
Et   de là s'en ala droit en la ville de Poitiers, en laquelle il   fu et demoura par l'espace de quatre jours et demi ou   environ.
Requis se il ala devers mons.
le duc de Berry, dit   que non, pour ce que il avoit perdu ses bouges esquelles   estoient les lettres que le roy lui envoyoit, et celles que   il envoïoit à son chancellier, avecques autres choses.
Requis   pourquoy il demoura si longuement en ladite ville   de Poitiers, dit que ce fu pour attendre ledit de Moustereul,   qui estoit alez à Lizsignen, par devers mons.
de Berry, porter lettres que le roy lui envoyoit, et aussy   pour avoir response certaine de sondit compaignon se   l'evesque de Poitiers avoit eues ses bulles de l'arcevesché   de Sens; lequel lui rapporta au retourner que il estoit   arcevesque de Sens, et tel nommez au lieu où il estoit.
Requis à il qui parle où il fu logié tant comme il fu en   la ville de Poitiers, où il but et menga, et en quelle compaignie,   dit que il fu logié en l'ostel d'une poissonniere   dont il ne scet le nom, qui demouroit ou marchié, et n'a   point d'enseingne en sa maison, et y disna, souppa et jut   tout seul tant comme il fu en ladite ville de Poitiers.
Requis combien il fu en l'ostel dudit evesque de Poitiers,   et de par qui il lui presenta les lettres closes, et quantes   paires il lui en presenta, dit que il n'y entra oncques ne   ne lui presenta aucunes lettres.
Requis quelles parolles   ou response ledit evesque lui fist et que il lui donna, dit   que il ne parla point audit mons.
l'evesque et ne lui   donna oncques denier ne maille, ne autre chose.
Requis   pourquoy il dist à son retour, à messire Jehan de Courcelle,   que il avoit esté devers mons.
de Berry, dit que   il lui dist que il avoit esté à Poitiers, et non pas devers   mons.
de Berry, pour ce que il avoit perdu ses lettres et   les bouges où elles estoient, et que se il ne les eust perdues,   il les eust portées par devers mondit seigneur de   Berry et sondit chancellier.
Requis pourquoi il ne retourna   par devers le roy quant il ot perdu les lettres qui lui   avoient esté baillées pour porter devers mons.
de Berry,   dit que ce fu pour ce qu'il ala à Poitiers, où il attendi   ledit de Moustereul, son compaignon, pour avoir responce   se le chancelier de mons.
de Berry estoit arcevesque de   Sens, ou non.
Et ainsi l'a dit et affermé ledit Breton, et   que ainsi a-il esté et est, et non autrement.
L'AN de grace mil trois cens quatrevins et dix, le samedi   XVIJe jour de septembre, par nous Jehan, seigneur   de Foleville, chevalier et garde de la prevosté de Paris,   fu fait venir et attaint en jugement sur les quarreaulx du   Chastellet de Paris Perrin Le Fournet, dit Le Breton,   chevaucheur du roy nostre sire, prisonnier detenu oudit   Chastellet de Paris, du commandement du roy nostre   sire; lequel, après ce qu'il ot fait serement aus sains   Euvangiles de Dieu de dire verité sur ce que autresfois   par nous il avoit esté interroguez, confessa que, quelque   confession ou denegacion que faites a autrefois par devant   nous, verité est, et en soy corrigant, dit et deppose   que, sept sepmaines a ou environ, autrement du jour ne   du temps n'est record, lui furent baillées deux lettres   closes de par le roy, pour porter à mons.
le duc de Berry,   que l'en disoit estre à Poitiers, et à mons.
l'evesque de   Poitiers, son chancelier; et que de la ville de Paris, lui   et Jehannin de Moustereuil, chevaucheur du roy, qui   samblablement portoit lettres closes du roy audit mons.
de Berry, se partirent ensamble de la ville de Paris pour   aler devers lesdiz mons.
de Berry et evesque de Poitiers.
Et ainsy comme ilz furent au-delà de la ville d'Auneau,   encontrerent un chevaucheur dudit mons.
le duc, auquel   ilz demanderent où ilz le trouveroient, et ledit mons.
l'evesque aussy, le nom duquel chevaucheur il qui parle   ne scet, mais bien le congnoist de veue.
Et après plusieurs   parolles eues entre eulx sur savoir où estoit le roy et ledit   mons.
le duc, leur dist, ledit chevaucheur dudit mons.
le duc, que ledit mons.
l'evesque de Poitiers estoit fait   nouvellement arcevesque de Senz; et, senz plus dire entre   eulx de ceste matiere, se partirent l'un de l'autre et s'en   alerent audit lieu de Poitiers, auquel lieu et ville de Poitiers   ilz arriverent à un soir, soupperent et coucherent   ensamble en l'ostel d'une femme dont il qui parle ne scet   le nom, qui demeure ou marchié d'icelle ville de Poitiers.
En laquelle ville, celle nuit, il qui parle oy dire publiquement   et tenir par les habitans d'icelle ville que ledit   mons.
l'evesque de Poitiers estoit fait nouvellement arcevesque   de Sens, et que ses gens departoient et ordonnoient   les biens et mesnaige de son hostel de Poitiers,   pour mener en ladite ville de Sens.
Lesquelles parolles   par lui oyes et conceues, en soy regarda et advisa qu'il   avoit perdu son voyage, et s'estoit pené et traveillié, et   encores peneroit et traveilleroit sanz cause, s'il aloit par   devers ledit mons.
le duc, qui estoit au Merle, par   delà ladite ville de Poitiers, ne aussy par devers ledit   mons.
l'evesque de Poitiers.
Et ces choses, il qui parle   dist audit de Moustereuil, son compaignon, en eulx levant   de leur lit l'andemain matin.
Lequel de Moustereuil lui   dist qu'il disoit voir, et se traveilleroit sanz cause, sanz   lui dire ou requerre autre chose quelconques dont il qui   parle soit record; ne aussy n'est pas record se ledit de   Moustereuil lui dist qu'il porteroit lesdites lettres closes   du roy par devers ledit mons.
le duc, ne aussy audit mons.
l'evesque, ou non, lesquelles lui avoient esté baillées à   porter de par le roy, comme dit est.
Et dist que quant ledit de Moustereuil se parti ledit   matin d'icelle ville de Poitiers, il qui parle lui dist qu'il   le attandroit jusques ad ce qu'il feust retournez de devers   ledit mons.
de Berry, où il aloit porter les lettres closes   qui baillées lui avoient esté de par le roy, et deust, il qui   parle, demourer en icelle ville VIIJ jours.
En laquelle   ville de Poitiers il qui parle, en attandant ycellui de   Moustereuil, demoura par l'espace de quatre jours et   demi ou environ, qu'ilz se partirent ensamble pour retourner   devers le roy; et arriverent à Saint-Germain en   Laye à un certain jour dont il n'est record, auquel lieu   le roy estoit.
Et le landemain qu'il fu arrivé audit Saint-Germain,   vint parler à lui qui parle un nommé Le Rousselet,   clerc de maistre Pierre Fresnel, conseillier et maistre   des requestes de l'ostel du roy nostre sire, lequel lui demanda   s'il avoit presenté lesdites lettres closes du roy   ausdiz mons.
de Berry et mons.
l'evesque de Poitiers.
Auquel clerc il qui parle respondi qu'il ne les avoit point   presentées, et que elles lui avoient esté ostées sur le chemin   par la fourme et maniere que autrefois a dit et   depposé.
Dit avecques ce, que environ six jours après ce qu'il   fu arrivé audit lieu de Saint-Germain en Laye, et que le   roy y estoit, il ala parler à mons.
Le Begue de Vieulaines,   auquel semblablement il dist que les lettres closes à lui   baillées par le roy pour porter audit mons.
de Berry et   audit mons.
l'evesque de Poitiers lui avoient esté ostées   sur le chemin, comme dit a dessus.
Et dist, sur ce requis,   que lesdites parolles il dist lors ausdiz mons.
Le Begue et   clerc dudit maistre Pierre Fresnel, pour ce qu'il cuidoit   que quant un prelat est prononcié en son estat, que jamais   il ne feust muez; et, au devant de son emprisonnement,   ne cuidoit que jamais de ceste chose feust aucunement   parlé, pour ce qu'il estoit tout commun et nottoire   que ledit mons.
l'evesque de Poitiers estoit fait arcevesque   de Sens.
Dit avecques ce, que la depposicion autrefois par lui   faite par devant nous, prevost dessus dit, il fist pour ce   que l'en lui avoit donné à entendre que le roy avoit   mandé que de lui feust faite justice très-hastivement, afin   d'eschever son jugement par sadite confession.
Dit aussy, sur ce requis, que lesdites lettres closes du   roy adreçans ausdiz mons.
le duc de Berry et mons.
l'evesque de Poitiers, il, par sa simplesse, non sens, et   non cuidant offenser ou mesprendre, lessa à bailler et   porter à iceulx mons.
de Berry et mons.
l'evesque pour   les causes dessus dittes, et non autres, sanz ce que durant   le temps qu'il fu audit lieu et ville de Poitiers, paravant   ne depuis, il parlast de ceste besongne audit mons.
l'evesque,   ou à aucun autre de ses gens, ou personne de par li,   et que, pour ce faire, lui feust donné, promis ou convenancié   lui estre fait aucun don ou prouffit.
Et dist que   lesdites lettres closes à lui baillées par le roy, adreçans   ausdiz mons.
de Berry et mons.
l'evesque de Poitiers,   sont encores en son hostel à Paris, en tel estat comme   elles lui furent baillées.
CY-après ensuit la teneur de certaines lettres closes   envoyées par noble homme mons.
Le Begue de Villaines,   chevalier et conseillier du roy nostre sire, à mons.
le prevost   de Paris:   « à mon très-chier et grant ami messire Jehan de Foleville,   conseillier du roy et garde de la prevosté de Paris.
Très-chier et grant ami, le roy m'a commandé que je vous   die de par lui, comment sur quanque vous le doubtez, que vous   faciez mettre à question Le Breton, son chevaucheur, telement   que vous sachiez tout le vray de ce dont il est accusé.
Et ne se   tient pas le roy bien a content de l'informacion que l'en lui a   envoyée, ne des lettres aussy; car il est bien informé du contraire.
Et se vous ne faites tant que la verité en soit sceue, le roy y   » «   fera pourveoir de tel remede comme bon lui semblera.
Et se ne   feust ce que le roy m'a enchargé faire trop d'autres besongnes   qui lui touchent, je feusse alé devers vous; mais, pour la haste   que j'ay, je ne puis ad present.
Très-chier et grant ami, se vous   voulez chose que je puisse faire, je le feray très-voulentiers et   du cuer.
Nostre Seigneur vous ait en sa garde.
Escript en mon hostel, à Paris, le XVIJe jour de septembre,   après soupper.
Je vous conseille que vous faciez bonne diligence   de ce que dit est, pour ce que je vouldroye vostre bien et vostre   honneur.
»  LE BESGUE DE VILAINES.
Pour le contenu esqueles lettres enteriner et acomplir,   ledit mons.
le prevost se transporta en jugement sur les   quarreaulx du Chastellet de Paris, en la presence de plusieurs   conseilliers, l'an mil CCCIIIJxx et dix, le lundi   XIXe jour de septembre ensuivant, et illec fist mettre à   question Pierre Le Fournet, dit Le Breton, chevaucheur   du roy nostre sire, detenu prisonnier ou Chastellet   de Paris, lequel, après ce qu'il ot esté mis à question   et fait plusieurs variacions et denegacions sur les accusacions   contre lui autrefois proposées, hors d'icelle question,   et sanz aucune force ou contrainte, et en soy corrigant   des confessions par lui autrefois faites, dist et afferma   par serement sur ce fait aus sains Euvangiles de Dieu, la   verité estre telle, et desdites accusacions, qui s'ensuit,   c'est assavoir: que environ un ou deux jours paravant   ce qu'il partist de la ville de Paris pour aler devers mons.
le duc de Berry et mons.
l'evesque de Poitiers, son chancelier,   porter certaines lettres closes à lui baillées de par   le roy, adreçans audit mons.
de Berry et evesque, et que   par les gens de mons.
l'evesque de Meaux et d'un nommé   Le Rousselet, clerc de maistre Pierre Fresnel, conseillier   et maistre des requestes de l'ostel du roy nostre sire,   lui furent baillés XIIIJ escuz d'or pour faire ledit voyage,   icelli Rousselet, afin que il qui parle se avançast le plus   tost que il pourroit de porter lesdites lettres closes du   roy, icelli Rousselet lui leut une minue en pappier qu'il   disoit contenir la teneur desdites lettres closes, et contenoient   celles de mons.
de Berry, sy comme il se recorde,   que le roy lui prioit que plus ne volsist escripre devers   le pappe pour ledit evesque de Poitiers, afin de obtenir   à l'arcevesché de Sens; et celles dudit evesque contenoient   que ledit evesque ne oppressast en aucune maniere   le pappe ou ledit mons.
de Berry de vouloir avoir icelle   arcevesché, et que s'il faisoit le contraire, il en desplairoit   au roy.
Et atant se parti il qui parle de ladite ville   de Paris, et ala, en la compaignie de Jehannin de Moustereuil,   chevaucheur du roy nostre sire, jusques en la ville   de Poitiers, en laquelle ville ilz arriverent à un soir,   se logerent ou marchié, en l'ostel d'une femme veufve,   anxienne, du nom de laquelle, ne de l'enseingne de son   hostel, ne se recorde; souperent et couchierent celle nuit   eulx deux ensamble; et l'andemain matin, environ l'eure   du point du jour, se mist à chemin ledit de Moustereuil   pour aler devers ledit mons.
de Berry, que l'en disoit   estre à Marle, pour porter certaines autres lettres closes   du roy, qui lui avoient esté baillées à Paris pour porter   audit mons.
de Berry.
Auquel de Moustereuil il qui parle   dist qu'il demourroit en ycelle ville de Poitiers pour faire   appareillier son cheval, qui estoit moult blecié et traveillié   du chemin que fait avoit.
Et ainsy comme ledit de Moustereul   se fu parti, il qui parle ala oyr messe, et, après,   fist rere et appareillier sondit cheval, qui avoit mal sur le   doz, lui fist donner à boire et à mengier, et, en s'en retournant   oudit marchié où il estoit logié, encontra d'aventure,   en une des rues d'icelle ville, un chevaucheur dudit   mons.
de Berry, nommé Perrin, et lequel il a par   plusieurs fois veu en l'ostel dudit mons.
l'evesque; et   après ce qu'ilz orent parlé ensamble, alerent boire, et,   en buvant, demanda ledit chevaucheur à lui qui parle où   il aloit, et qu'il avoit à faire audit lieu de Poitiers; et il   qui parle lui respondi qu'il portoit lettres de par le roy,   adreçans audit mons.
de Berry et mons.
l'evesque de Poitiers.
Lequel chevaucheur, icelles parolles oyes, respondi   et dist à il qui parle que icelli monseigneur l'evesque   estoit fait nouvellement arcevesque de Senz; et, sanz   autres parolles eues entre eulx, dist il qui parle à icellui   chevaucheur qu'il portoit audit evesque lettres de par le   roy faisans le contraire, c'est assavoir que le roy ne vouloit   pas qu'il obtenist à icelle arcevesché; et, en ce disant,   lui repeta la teneur desdites lettres, à lui leues par   ledit Rousselet.
Lesquelles parolles oyes par icellui chevaucheur,   il qui parle fu moult prié qu'il volsist aler   parler audit mons.
l'evesque, qui estoit à quatre lieues   près dudit lieu de Poitiers, et il lui feroit donner par   ledit mons.
l'evesque très-bon vin; à laquele chose faire   il qui parle ne se volt accorder.
Et après plusieurs parolles   eues entre eulx sur ceste matiere, accorda il qui   parle audit chevaucheur que de ladite ville de Poitiers   il ne se partiroit de tout ledit jour.
Et icelli chevaucheur   lui dist que hastivement il yroit devers ledit mons.
l'evesque,   et briefment il aroit de lui nouvelles.
En laquelle   ville de Poitiers il qui parle demoura tout ledit jour et   l'andemain jusques environ heure de disner, que ainsy   comme il se vouloit asseoir pour disner en l'ostel où il   estoit logié, survint illec uns jeunes hommes de petite   fourme, homme rousselet et du pays de Limosin, lequel   se disoit estre maistre d'ostel dudit mons.
l'evesque, et   autrement de son nom n'est record, jà soit ce que par   plusieurs fois il l'ait veu en l'ostel dudit mons.
l'evesque.
Lequel maistre d'ostel dist à lui qui parle qu'ilz se disneroient   ensamble, et après parleroit à lui.
Et, en disnant,   parlerent ensamble de la matiere dessus dite; et fu requis,   il qui parle, très-instanment, par icelli maistre d'ostel,   qu'il se volsist deporter de baillier oudit mons.
de Berry   les lettres closes que le roy lui envoyoit, et lui promettoit   faire donner cent frans pour sondit maistre mons.
l'evesque, et d'iceulx faisoit sa propre debte, et les lui   promettoit païer ou faire païer par ledit mons.
l'evesque   eulx venus à Paris, lesquieulx, pour ladite cause, se   mettoient à chemin pour venir parler au roy.
Et dist icelli   maistre d'ostel, à lui qui parle, que ledit mons.
l'evesque,   son maistre, n'avoit cure d'avoir lesdites lettres closes à   lui envoyées par le roy, pour ce qu'il savoit bien le contenu   en icelles, à lui rapporté par le chevaucheur dudit   mons.
de Berry, et qu'il n'estoit nul besoing que il qui   parle les y portast.
Et, en ce faisant, bailla icelli maistre   d'ostel à lui qui parle XXX frans en or, dont il y avoit   XJ escus en or; et, sanz plus faire ou dire, se parti ledit   maistre d'ostel de lui qui parle; et il demoura et attendi   en icelle ville de Poitiers le dessus dit Jehannin de Moustereuil,   son compaignon, jusques ad ce que il feust retourné   de devers ledit mons.
de Berry, où il estoit alé,   comme dit est.
Et, en ce faisant, demoura en ycelle ville   de Poictiers par l'espace de quatre jours et demi ou environ;   de laquelle ville de Poitiers, lui qui parle et ledit   de Moustereuil vindrent ensamble et retournerent jusques   en la ville de Saint-Germain en Laye, en laquelle   le roy estoit au temps qu'ilz y arriverent, qui y fu VIJ semaines   a ou environ, autrement du temps n'est record.
Cognut avecques ce, que depuis que ledit mons.
l'evesque fu venu devers le roy à Paris, ainsy comme il   qui parle s'en aloit en Compiengne devers le roy, et en   passant par la ville de Louvres en Parisi, trouva ledit   mons.
l'evesque et ses gens qui estoient logiez à l'enseigne   du Signe en ycelle ville, lequel ledit mons.
l'evesque il   qui parle ala veoir et se recommanda à lui, et lors lui   demanda quant il auroit les cent frans que sondit maistre   d'ostel lui avoit promis en ladite ville de Poitiers.
Lequel   mons.
l'evesque respondi à lui qui parle que quant   il seroit retourné à Paris, qu'il le venist veoir et boire de   son vin, et lui feroit tant qu'il lui souffiroit.
Dist avecques ce, que ledit mons.
l'evesque lui demanda   lors s'il avoit rendues lesdites lettres closes qui   lui avoient esté baillées par le roy à porter audit mons.
de Berry et à lui, auquel il respondi que oyl, et que elles   estoient en son hostel à Paris.
Et ledit evesque, ces parolles   oyes, lui respondi qu'il les gardast bien, et qu'il le   paieroit très-bien.
Et dit, sur ce requis, que depuis ne   parla oudit mons.
l'evesque, et aussy qu'il n'a point eu   les cent frans dessus diz.
PROCèS fait sur savoir la verité des confessions et denegacions   faites par Pierre Fournet, dit Le Breton, chevaucheur   du roy, sur les excusacions proposées par messire   Symon de Cramaut, evesque de Poitiers et chancellier   de mons.
le duc de Berry, contre les confessions ou accusacions   faites par ledit chevaucheur contre ledit mons.
l'evesque, par devant nobles et puissans seigneurs mons.
le chancellier, mons.
le viconte de Meleun, mons.
Le   Begue de Vieulennes, mons.
de Chevreuse, maistre Symon   Foison, president en parlement; Pierre Lesclat et   Jehan du Drac, conseillers du roy nostredit seigneur oudit   parlement; Jehan Auchier, procureur general du roy,   et Pierre L'Orfevre, advocat du roy; Jehan Truquan et   Dreue d'Ars, lieuxtenans de mons.
le prevost de Paris;   le jeudi XIIJe jour d'ottobre l'an mil CCCIIIJxx et dix, et   les jours ensuivans.
PIERRE Le Fournet, dit Le Breton, chevaucheur du   roy nostre sire, aagé de XXVIIJ ans ou environ, nommé   ou procès cy-dessus escript, et prisonnier detenu ès prisons   du Chastellet du roy nostredit seigneur, pour les   causes contenues plus à plain cy-dessus, fu admené des   prisons dudit Chastellet par devant messeigneurs dessus   diz, en la conciergerie du Palais, à Paris, en la chambre   de derriere, l'an et le jour dessus diz; et illec, par la   bouche dudit mons.
le chancellier, fu examiné et fait jurer   par serement sur ce par lui fait sur missel et canon de   la messe, qui lui fu monstré, et interrogué par icelli mons.
le chancelier, qu'il deist la vraye verité des accusacions   contre lui autresfois proposées, et aussy des confessions   qu'il avoit faites par devant mons.
le prevost, et ne laissast,   pour paour, crainte ou doubte de homme du monde,   qu'il ne deist verité, et n'eust pas aussy regart à nulles   des confessions qu'il avoit faites devant ledit mons.
le   prevost, mais seullement à verité dire; et que le roy, de   par lequel ilz estoient illec envoyez pour oyr tout ce qu'il   vouldroit dire, et à lui rapporter, les avoit illec envoyez   pour ceste cause, et non autre.
Lui dist aussy ledit mons.
le chancelier que, afin que des choses dessus dites il   peust plus propprement respondre et dire verité, le roy   avoit volu et ordonné que, aus excusacions et deffenses   proposées par devant le roy, et par ledit mons.
l'evesque   de Poitiers, icelli Breton, prisonnier, eust esté present,   pour soy mieulx adviser de dire verité; et que, attendu   ce qu'il avoit oy deffendre de bouche icelli mons.
l'evesque   contre la confession ou accusacion par lui derrenierement   faite par devant ledit mons.
le prevost, et aussy de   ses maistre d'ostel et Perrin, le chevaucheur dudit mons.
de Berry, nommé en sadite derreniere confession, qu'il   en deist plainement la verité.
Lequel Breton, prisonnier, après ce qu'il ot fait serement   de dire verité de ce que dit est, print sur Dieu et sur l'ame   de lui, et par le serement que l'en lui avoit fait faire sur la   part qu'il entendoit à avoir en Paradis, et par la dampnacion   de l'ame de lui, que, quelconque confession ou accusacion   que autreffois ait faite contre icelli mons.
l'evesque de Poitiers,   que par ly lui fu promis à Louvres en Parisy la somme   de cent frans, qu'il parlast oncques à lui audit lieu de   Louvres; que aussy par ledit Perrin, chevaucheur dudit   mons.
le duc, feust aucunement parlé à lui en ladite ville   de Poitiers, ne par aucun des gens, familliers, maistre d'ostel   dudit mons.
l'evesque, ou autre personne quelconques,   lui feust baillié ou promis, en icelle ville de Poitiers, les   XXX francs desclairés en la derreniere confession par li   faite par devant ledit mons.
le prevost; qu'il parlast à   eulx ou à aucun d'eulx, ne qu'il congnoisse de veue ou   autrement les maistre d'ostel et chevaucheur admenez   par ledit mons.
l'evesque par devant le roy, il n'est pas   vray; mais a de ce failly à dire verité, jà soit ce que il   soit vray que, par devant ledit mons.
le prevost, il ait   congneu et confessé icelle derreniere confession par lui   faite, et qui lui a esté leue mot après autre.
Et dist, sur   ce requis, que ycelle derreniere confession par ly faite   par devant ledit mons.
le prevost, il fist par force et contrainte   de gehine, en laquelle il fu mis et tiré, et pour   doubte et paour qu'il avoit que se autre chose congnoissoit   que fait avoit en ycelle derreniere confession, que   de rechief il ne feust questionnez.
En laquelle derreniere   confession par li faite devant icelli mons.
le prevost il a   depuis, par plusieurs et diverses fois, continué et perseveré,   et icelle, tant de fois comme l'en lui eust demandé   se elle eust esté vraye par la fourme et maniere que   escripte est, eust tousjours perseveré et continué, et estoit   son entencion et voulenté de tousjours continuer et perseverer,   jusques ad ce qu'il eust esté menez en la presence   du roy et de son grant conseil, ouquel lieu, et sy tost   comme de ce il a esté requis par ledit mons.
le chancellier   de dire verité, et en soy corrigant des autres confessions   par li faites, congnoist et afferme, par serement sur   ce fait de rechief aus sains Euvangiles de Dieu, la vraye   verité de ceste matiere estre tele qui ensuit, c'est assavoir:   que, sept sepmaines a ou environ au devant de son emprisonnement,   qui fu le VIIJe jour de septembre derrenierement   passé, etc.
.
JEHAN de Moustereul, chevaucheur du roy nostre   sire, aagé de XXXV ans ou environ, juré, l'an et jour   dessus diz, dit et deppose par son serement que, environ   XV jours en la fin du mois de juillet derrenierement passé,   lui qui parle et Perrin Le Breton, chevaucheur, partirent   de la ville de Paris, après boire, pour aler devers mons.
le   duc de Berry, porter certaines lettres du roy, dont eulx   deux avoient esté d'accort ensamble d'aler audit lieu le soir   precedent, lequel mons.
de Berry, si comme l'en disoit,   estoit en la ville de Poitiers.
Et, en alant ledit chemin, au-delà   ou près de la ville d'Anneau, encontrerent d'aventure   un nommé Le Camus, qui fu à messire Pierre de Giac,   et en disnant ensamble en une ville dont il n'est record   du nom, jà soit ce qu'il cuide que ce fu à Anneau, demanderent   audit Camus de quel part il venoit, et où   estoit mons.
de Berry, lequel leur respondi qu'il avoit   lessié ledit mons.
de Berry à Lesignen.
Auquel Camus   ledit Breton demanda où estoit l'evesque de Poitiers, et   il lui respondi qu'il estoit fait arcevesque de Sens, et que   le chevaucheur en estoit venu devers lui qui lui en avoit   apporté les nouvelles, et estoit retourné en Advignon   querre ses bulles.
Lequel Breton ne se fist desdites parolles   que rire, disant qu'il ne les creoit pas.
De laquelle   ville ilz se departirent, et alerent, lui qui parle et ledit   Breton, leur chemin en alant audit lieu de Poitiers, et   jusques en la ville de Vendosme, qu'ilz trouverent illec   un nommé Le Barré, qui est famillier et serviteur de   messire Pierre de Craen; auquel, en saluant l'un l'autre,   ilz parlerent sanz autre chose dire.
Et d'icelle ville de   Vendosme, ainsy comme ilz estoient en la garenne qui   est au-delà de la ville de Chasteauleraut, trouverent oudit   chemin un chevaucheur de mons.
de Berry, nommé   Symonnet, auquel ledit Breton, et lui qui parle present,   demanda où estoit mons.
de Berry et l'evesque de Poitiers,   et il lui respondi que ledit mons.
de Berry estoit à   Lesignen, et que ledit evesque estoit fait arcevesque de   Sens, et que il l'avoit veu servir comme arcevesque, et   aussy que ledit arcevesque avoit donné au chevaucheur   qui lui en avoit apporté les nouvelles cinquante frans, et   aussy l'aumosnerie de la ville de Meleun; et lui dist avecques   ce, que icelli chevaucheur estoit retourné querre   les bulles.
Et ledit Le Breton respondi lors audit Symonnet:   « C'est bien.
» Et atant se departirent et alerent chascun   leur chemin.
Et ou jour qu'ilz parlerent oudit Symonnet,   vindrent au giste en icelle ville de Poitiers, en l'ostel   d'une femme veufve demourant ou marchié, du nom de   laquelle, et aussy quelle enseigne il a en son hostel, n'est   record; et eulx illec descenduz et leurs chevaux logiez,   icelli Breton dist à lui qui parle qu'il vouloit aler veoir   en l'ostel de l'evesque de Poitiers se ledit evesque ou   aucuns de ses gens y estoient; et de fait y ala.
Ne scet il   qui parle que ledit Breton y fist, ne à qui il parla, pour   ce qu'il demoura en l'ostel où ilz estoient logiez, pour   appareillier sondit cheval.
Et incontinent retourna icelli   Breton, et dist à lui qui parle qu'ilz souppassent, sanz   autre chose lui dire, soupperent ensamble avec leur hostesse,   et, en souppant, demanda il qui parle audit Breton   se il vendroit avec lui le landemain matin devers   ledit mons.
de Berry, lequel lui respondi que oyl, et,   sanz plus de ce parler ensamble, alerent couchier; et le   landemain bien matin, en soy levant, il qui parle dist   audit Breton qu'il se levast pour s'en aler avecques lui   par devers ledit mons.
de Berry; lequel Breton lui respondi:   « Je n'y yray point, car je n'y saroie que faire.
» Et lors   il qui parle lui dist que s'il avoit aucunes lettres à porter   audit mons.
le duc, qu'il les lui baillast, et qu'il les porteroit   voulentiers, et en rapporteroit la responce avecques   la responce de celles qu'il y portoit.
Et ces parolles   dist il qui parle audit Breton, pour ce qu'il veoit bien et   savoit que le cheval dudit Breton estoit traveillié, afin   qu'il se reposast et le fist appareillier, en lui demandant   se il le attendroit illec, et que au plaisir de Dieu il revendroit   ce jour au soir, s'il povoit, de devers ledit mons.
de Berry, pour ce qu'il n'avoit à aler que cinq lieues ou   environ.
Et ledit Breton lui respondi qu'il le attendroit   celui jour et le landemain jusques à heure de tierce.
Et   tant se parti il qui parle de la compaignie dudit Breton,   et ala à Moustereul-Bonnyn, par devers ledit mons.
de   Berry, auquel il presenta les lettres closes à lui baillées   par le roy, et lui requist qu'il lui pleust lui en donner sa   responce le plus brief qu'il pourroit; et ledit mons.
de   Berry lui dist qu'il attendroit son chancellier, qui devoit   venir ce jour à lui, et que, lui venu, il le deliverroit.
Et en la compaignie dudit mons.
de Berry s'en ala en la   ville de Leseignen, et d'illec ala en la ville de Marle, là   où le chancelier dudit mons.
de Berry arriva environ   quatre jours après ce qu'il ot presenté audit mons.
de   Berry lesdites lettres closes.
Dit avecques ce, que durant le temps que il qui parle fu   avec ledit mons.
de Berry pour attendre que sondit chancelier   venist devers lui, il oy dire aus gens dudit mons.
le   duc que ledit son chancelier estoit en un de ses chasteaulx,   qui est à quatre ou cinq lieues près de la ville de Poitiers,   duquel il faisoit vuidier ses biens qui dedens estoient.
Auquel   lieu du Marle icelli chancellier dudit mons.
de Berry   venu, il qui parle ot responce et lettres dudit mons.
le   duc; lesquelles par lui eues, il vint l'andemain matin, qui   fu le Ve jour ensuivant celui jour qu'il se parti de Poitiers,   au giste en ladite ville de Poitiers, en laquelle il trouva   ledit Breton, acompaignié de Symonnet, le frere Thibaut,   le barbier de mons.
de Berry, et un chevaucheur   dudit mons.
de Berry, qui est mariez en la ville de Paris,   et duquel il ne scet le nom, mais bien le congnoist de   veue.
Et celle nuit soupperent ensamble aus despens des   gens dudit mons.
de Berry, et vindrent coucher, lui qui   parle et ledit Breton, en l'ostel dessus dit, et le landemain   se mirent à chemin et vindrent ensamble jusques en la   ville de Saint-Germain en Laye.
Et dit, sur ce requis,   que en alant audit lieu de Poitiers, demourant et retournant,   icelli Breton ne lui dist oncques ou repeta le contenu   esdites lettres adreçans audit mons.
de Berry et   mons.
l'evesque de Poitiers, ne aussy par lui qui parle   n'en fu aucunement requis, ne ne oy que icelli Breton   parlast en aucune maniere de l'arcevesque de Sens, ne   aussy lui monstrast aucunes lettres closes du roy.
Dit aussy que en la ville de Bonneval, en retournant   d'icelle ville de Poitiers, il emprunta dudit Breton quatre   frans en quatre frans d'or, pour acheter un cheval pour   lui, pour ce que le sien estoit recreu.
Et vit, il qui parle,   que sur le chemin, icelli Breton, toutes fois qu'il ot besoing   de monnoye, changa deux frans d'or en menue   monnoye.
Dit oultre que, en alant de Paris audit lieu de Poitiers,   et la journée mesmes qu'ilz se partirent de la ville de   Paris, sur le chemin, ledit Breton demanda à il qui parle   combien il avoit eu d'argent pour aler devers ledit   mons.
de Berry, lequel lui respondi qu'il avoit eu douze   frans.
Et lors icelli Breton dist à lui qui parle que de   l'evesque de Meaulx il avoit eu XV escuz pour faire ledit   voyage.
Dit aussy que, environ un jour après ce que ledit Breton   ot esté mis prisonnier ou Chastellet, il le vint veoir.
Auquel par icelli Breton fu dit comment il savoit bien   qu'il avoit perdu ses bouges et ses lettres qui dedens   estoient, et qu'ilz avoient esté desrobez en un bois vers   la ville de Poitiers; et que se aucune chose lui estoit de   ce demandé, que ainsy il volsist tesmoingnier.
Lequel   qui parle lui respondi que s'il le povoit faire sauf son   honneur, qu'il le feroit voulentiers.
Et atant se parti   dudit Breton, ne oncques puis ne parla à lui.
Et dit que   plus ne scet du fait, sur tout diligenment requis et examiné.
GUILLAUME Blancpain, demourant à l'Escu de France,   devant Saint-Gervaiz, aagé de quarante ans ou environ,   si comme il dit, tesmoing juré, l'an et XIIJe jour dessus   diz, deppose par son serement que, environ un mois, à   un jour dont il n'est record, bien matin, la femme du   Breton, chevaucheur, acompaignée de sa mere et de sa   suer, femme de Guillaume Girouye, demourant au Turbot,   près de la porte Baudoïer, vindrent devers lui qui   parle à sondit hostel; laquelle femme dudit Breton supplia   à il qui parle, pour l'amour de Dieu, que comme   sondit mary feust prisonnier ou Chastellet de Paris, qu'il   lui pleust à parler à mons.
Olivier de Mauny, duquel   il qui parle est serviteur, de la besongne de sondit mary,   lequel sondit mary avoit esté chargez de par le roy de   porter certaines lettres devers mons.
le duc de Berry,   lesquelles sondit mary avoit perdues, sy comme il disoit,   en alant à Poitiers, en un bois qui est sur le chemin, et   avoit esté assailliz de trois ou quatre larrons, en sa compaignie   un autre chevaucheur, lequel icelle femme lui   nomma, maiz de son nom il n'est record à present; et   que pour soy deffendre d'iceulx malfaitteurs, il estoit   descenduz de dessus sondit cheval, et l'avoit laissié aler   parmy le bois, et en ce mosmant avoit ledit son mary   perdu lesdites lettres, qui estoient en ses bouges estans   sur sondit cheval.
à laquelle femme, presentes les devant   dites, il qui parle respondi que très-voulentiers il en   parleroit audit messire Olivier, et que tout le bien qu'il   y pourroit faire, il feroit.
Et, ces parolles dites, il qui   parle et lesdites suers, et aussy la femme de lui qui parle,   se partirent d'icellui hostel, et freschement s'en alerent   tous ensamble devers ledit messire Olivier, en son hostel,   lequel est en la rue aus Deux-Portes, derriere l'ostel   mons.
le connestable, ouquel hostel ilz trouverent ledit   messire Olivier qui se levoit de son lit, auquel il qui   parle, en la presence d'icelles femmes, fist requeste telle:   « Très-cher sire, je vous requier tant comme je puis que vous   veuilliés entreprendre le fait d'un povre homme prisonnier ou   Chastellet, qui est mary de ceste femme-cy, qui a perdues unes   lettres qui de par le roy lui avoient esté baillées à porter devers   mons.
de Berry; car la suer de la femme dudit prisonnier a   espousé le cousin germain de ma femme et de ses enfans.
» Lequel   messire Olivier respondi à il qui parle qu'il en feroit tant   comme il pourroit, en disant par ledit messire Olivier à lui   qui parle qu'il alast en Chastellet parler audit Breton, et   savoir la maniere et verité de la perte d'icelles lettres,   et que tantost il lui rapportast la verité à Maubuisson, là   où le roi estoit, et là où ledit messire Olivier aloit, afin   que du roy il peust impettrer sa remission.
Et, ces parolles   dites par ledit messire Olivier à lui qui parle, il qui   parle vint en Chastellet parler audit Breton, et lui recita   les parolles dessus dites, en lui priant qu'il lui volsist dire   la verité, et comment ladite perte estoit advenue.
Lequel   Breton se conjura fort qu'il avoit perdu lesdites lettres   par la maniere que dit est dessus, en lui requerant que,   sur la fourme de ces parolles, il lui volsist faire impettrer   sa remission par ledit mons.
Olivier.
Et, sans autres paroles   à lui dites par ledit Breton, s'en ala par devers ledit   mess.
Olivier, lequel il trouva à Maubuisson devers le   roy, et, là lui venu, parla audit mess.
Olivier, et lui dist   les parolles que ledit Breton lui avoit dites, sur lesquelles   ledit messire Olivier fist requeste au roy qu'il lui volsist   pardonner le cas, en la presence de il qui parle.
Et lors   le roy respondi audit mess.
Olivier qu'il lui donnoit le   corps dudit Breton, maiz il sauroit autrement la verité   dudit cas.
Et, sanz plus faire, il qui parle se parti dudit   lieu de Maubuisson, et vint à Paris en sondit hostel, et   aussy tost qu'il fu arrivé en sondit hostel, pour ce que   l'en disoit communement que ledit Breton avoit confessé   la verité du fait, il qui parle se transporta ou jour mesmes   et freschement oudit Chastellet, en la chambre de derriere   celle du geolier dudit lieu, en laquelle il trouva   ledit Breton, Phelipot de Trappes, sergent d'armes, le   receveur de Dieppe, et deux autres dont il ne scet les   noms, devant tous lesquelx il qui parle dist audit Breton   les parolles qui ensuivent: « Breton, tu m'as envoyé par devers   mons.
Olivier de Mauny pour toy aidier à te fere faire   grace, et tu as fait que faulx, traitre et mauvais, d'avoir   donné tant de peine à mon maistre et amy; car tu as jà dit une   autre voye que tu ne m'avoyes pas ditte, et je cuidoye que tu   me deisses verité.
» Et icelli Breton respondi à lui qui parle:   « Ha! pour Dieu, ayes pitié de moy; car je l'ay dit par force de   gehine.
» Auquel Breton il qui parle respondi: « Tu mens; car   l'ostel de ceans n'est pas tel que l'en fait par force de gehine   dire autre chose que verité; et sy ay bien oy dire que tu n'as   pas esté sy fort tiré que tu deusses avoir dit chose qui ne feust   verité.
» Et atant se partirent dudit Chastellet lui qui parle   et ledit Phelipot de Trappes.
Requis se, depuis le temps desdittes parolles eues entre   eulx, il est point venu parler audit Breton oudit Chastellet,   dit que oyl, par plusieurs fois, en toutes lesquelles il conseilloit   tousjours audit Breton qu'il deist verité; et jusques   lundi ot VIIJ jours, si comme il lui est avis, que icelli Breton   avoit envoyé querre lui qui parle en son hostel par la   femme dudit Breton, et pour ce y ala; et quant il fu oudit   Chastellet, en sa compaignie un nommé Paulet, qui est de   l'eschançonnerie du roy, trouva ledit Breton en la chambre   où autresfois l'avoit trouvé.
Auquel qui parle icelli   Breton demanda tout hault: « Blancpain, queles nouvelles? » Et   il qui parle respondi teles parolles: « Par ma foy, Breton, les   nouvelles sont teles que l'evesque de Poitiers est venu à belle compaignie,   et a parlé au roy longuement, et lui a mis terme à dimenche.
Breton, mons.
messire Olivier, mon maistre, vous mande   que vous vous teniez bien en vostre bonne verité, et que, pour   chose qu'il soit du monde, vous ne chargiez homme se il n'y a   coulpe; car petite chose est de la vie de ce monde.
Sy devez bien   regarder que vous ne chargez vostre ame pour chose qu'il soit,   ne pour homme qui à vous parle, et gardez l'ame sur toutes   choses.
» Lequel Breton respondi à lui qui parle que l'evesque   de Poitiers n'y avoit coulpe, mais que autrement ne   diroit que ce qu'il avoit derrenierement depposé par   devant le prevost de Paris, jusques ad ce qu'il feust devant   le roy, et que devant le roy il diroit verité, et puis   le feist morir de tele mort qu'il lui plairoit.
Et plus ne   scet du fait dessus dit, sur tout diligenment requis et   interrogué.
CY-APRèS s'ensuit la depposicion que Robert Bourgois,   aagé de XXXVJ ans ou environ, juré, le vendredi XIIIJe jour   d'ottobre, l'an dessus dit, a dit sur le fait de Pierre du   Fournet, autrement appellé Le Breton.
Et premierement   dit et deppose ledit Robert, par son serement, que il a   oy dire audit Pierre que il avoit perdu, entre Chasteauleraut   et Poitiers, ses bouges esqueles il avoit ces lettres,   que il portoit à mons.
de Berry et à l'evesque de Poitiers,   pour ce que il avoit mis pié à terre sur ledit chemin,   pour paour de certaines gens armez que il avoit   veuz en un bois.
Et alors estoit en sa compaignie un chevaucheur   appellé Moustereul, qui lui ala querre le cheval   qui s'enfuyoit par le bois, et après ce lui admena,   ledit Moustereul, le cheval.
Lequel Fournet dist que   lesdites bouges estoient perdues esqueles estoient lesdites   lettres.
Et, après ce, vit ledit Robert Moustereul et   Pierre parler ensamble ou Chastellet de Paris, lesquieulx   estoient assez d'accort sur la perte desdites lettres; et,   un jour après ou deux, ledit Robert vit plusieurs chevaucheurs   qui dirent audit Fournet que ledit Moustereul   avoit juré devant mons.
Le Begue de Vieulaines que de   ladite perte n'estoit riens; et à celle heure oy dire ledit   Robert audit Pierre que les lettres estoient en son hostel;   et lors ledit Robert dist qu'il seroit bon que les lettres   feussent baillées au roy ou à mons.
le prevost, puisque   elles estoient entieres; mez que presumpcion estoit grant   contre ledit Pierre que il en avoit eu argent, puisque il   avoit rapporté lesdites lettres.
Lequel Fournet respondi   audit Robert et à ceulx qui là estoient presens, c'est assavoir   Blancpain et Raimbaut, des autres ne lui recorde   point, que en sa vie n'avoit eu denier ne maille, ne aucune   promesse, pour lesdittes lettres retenir, par homme   vivant.
Et, après ce, fu questionné, si comme il qui parle   dit qu'il oy dire audit Fournet.
Et dist ledit Fournet que l'en lui avoit rapporté un grant   rolle ouquel estoient contenues plusieurs choses, lesquelles   il confessa toutes, et par force de gehine, comme   il disoit et encores dit ledit Fournet, que qui de rechief   li vouldroit mettre, il diroit que il avoit vendu et trahy   tout le royaume de France; mais de tout ce qu'il avoit   confessé, l'evesque de Poitiers estoit pur et net, et tous   autres qui en ladite gehine avoient esté accusez n'y avoient   nulle coulpe, ne promis ne donné ne lui avoit riens esté;   ainçois disoit que les lettres dessus dites il avoit retenu   pour ce que il doubtoit estre en indignance de mons.
de   Berry pour cause de certain logis, et aussy pour ce que il   avoit oy dire que desjà l'evesque estoit arcevesque de   Sens, et que l'en le servoit comme arcevesque.
Encores disoit se jamès povoit venir devant son prince,   que il en descouperoit tout homme, et que là en diroit   la droite verité.
Lequel Robert lui dist que il gardast   bien son ame, et que devant son prince ne deist nulle   mençonge; et aussy fist ledit Blancpain.
Dist en oultre, ledit Robert, que il a bien oy dire   audit Fournet que les choses que il avoit dites, lesquelles   estoient par force, il diroit devant mons.
le prevost que   sa confession faisant mencion des XXX francs estoit vraye,   et que le desdit que il avoit fait devant plusieurs tesmoings,   ce estoit pour sauver son honneur ou pour la   garder.
Dist avecques ce, lui qui parle, que assez tost après   qu'il fu eslargiz de Gloriete, en la presence de Blancpain,   il dist audit Blancpain que il recouvrast de mons.
le   prevost de Paris sa confession que il avoit faite; et lors   fu dit que il ne la pourroit avoir.
Sy requist, ledit Fournet,   lui qui parle, que il lui escripsist sadite confession,   affin que sur icelle il peust avoir sa remission.
Lequel qui   parle lui respondi que sy feroit-il voulentiers; et ce que   ledit Fournet lui dist, mot à mot il mist en escript; et en   ce que il qui parle escript, estoit contenu que par un   escuïer, maistre d'ostel de l'evesque de Poitiers, lui avoient   esté bailliez XJ escuz et XVIIJ frans, et que à Louvres en   Parisi, ledit Fournet avoit esté mené devant ledit evesque   par ledit escuïer, lequel escuïer devoit avoir dit audit   evesque: « Veez cy un homme à qui vous estes bien tenuz,   car vous lui devez cent frans.
» Lors ledit evesque respondi:   « Vien boire de mon vin à Paris, en mon hostel, et je te baudray   cent frans.
» Lequel escript fait par lui qui parle, il bailla,   lorsqu'il ot escript, à un homme dont il ne scet le nom,   du commandement dudit Breton, lequel homme se charga   de le porter audit Blancpain.
Dist aussy, ledit Fournet, que toutes fois qu'il revenoit   devant mons.
le prevost de Paris, il disoit à lui qui parle   que il avoit dit ce que paravant avoit dit par la gehine;   maiz tout ce que il avoit dit, c'estoit mençonge; car,   comme il disoit devant et après, il n'avoit eu denier de   ceulx que il avoit accusez.
Proteste que se aucune chose   il a baillié de ce que il a dit devant nosseigneurs, il est   prest de l'escripre.
Et est ceste depposicion escripte de la   main dudit deposant, sur la minue de ce present procès.
RAIMBAUT Beuset, chevaucheur du roy nostre sire,   aagé de XXX ans ou environ, juré, l'an et jour dessus   diz, dit et deppose par son serement que, le lundi precedent   de la veille Nostre-Dame en septembre derrenierement   passé, il arriva en la ville de Noyon ainsy   comme à heure de disner, et en laquelle ville le roy estoit   lors, et en icelle trouva un de ses compaignons chevaucheur,   nommé Le Breton, qui estoit logié à l'Angle, là où   ceulx de l'escuierie du roy estoient logiez; et assez tost   s'en alerent disner, lui qui parle, ledit Breton et autres   chevaucheurs, en l'eglise de Saint-Eloy de Noyon, là où   le roy disnoit; et assez tost après que le roy ot disné, le   roy, mons.
de Thouraine et ceulx de leur compaingnie,   vindrent au giste en la ville de Compiengne, et fu, il qui   parle et autres chevaucheurs du roy, logiez au Barillet,   en ladite escuierie, et aussy fu le cheval dudit Breton,   mais icelli Breton ala gesir en un autre lieu en icelle ville,   lequel il ne scet nommer.
Et le landemain matin, il qui   parle, ledit Breton et un varlet de chambre de mons.
de   Cambray, nommé Coppin, se partirent de ladite ville   de Compiegne ensamble, et vindrent boire et desjuner à   Verbrie, et de là au giste en la ville de Senliz, à l'enseingne   du Heaume, auquel lieu ilz arriverent environ   soleil couchant.
Et quant ilz furent logez, ilz appareillerent   leurs chevaux et leur soupper, et soupperent tous   trois ensamble en une chambre par terre; et en souppant,   survint oudit hostel un jeune homme rousselet, nommé   Perrin, qui se dist chevaucheur mons.
de Berry, lequel   demanda aus gens dudit hostel: « Où sont ces chevaucheurs   du roy? » Et ou bouge dudit hostel trouva un des gens du   seigneur de La Roche, né d'Auvergne, lequel mena icelli   Perrinet en une chambre haulte, où icelli chevalier estoit   logez, lequel Perrinet y demoura l'espace d'une heure   ou environ, et, après ce, descendi icelli Perrinet de ladite   chambre, et ala en la chambre où il qui parle et sesdiz   compaignons estoient sur la fin de leur soupper, et   les salua; et, ce fait, icelli Breton adreça sa parolle audit   Perrinet, en disant ces parolles: « Tu ne scez? il ne queurt   autre monnoye à la court du roy que de vostre chancellier de   Berry, qui m'a donné de l'argent; mais, par le sanc Dieu! non   a; car j'ay perdues les lettres que je portoye devers mons.
de   Berry.
Et aussy hier, quant je estoie à Noyon, et portoye un   plat de viande après ceulx qui servoient au disner le roy à sa   table, messire Regnaut de Trye estoit derriere le roy, près de   son espaule, et me samble qu'il parloit à lui, et que, pour ce,   le roy me regardoit partout là où je aloye, se m'est advis.
» Et,   ces parolles dites, icelli Perrinet dist audit Breton: « Se tu   as perdu tes lettres et tu as prins de l'argent de mons.
le chancellier   de Berry, tu as fait que fol.
» Et, sanz plus dire, icelli   Perrin print congé de eulx et se parti; et, tantost après   ledit partement, alerent appareillier leurs chevaulx et se   coucherent.
Et oy dire, il qui parle, à un chevaucheur   de mons.
de Berry, nommé Boute-Roe, qui passoit par   devant leurdit hostel, que mons.
le conte de Sancerre et   l'evesque de Poitiers estoient logiez en ladite ville, et   qu'ilz s'en aloient devers le roy à Compiegne.
Interrogué   se celle nuit ledit Breton se parti point dudit hostel là où   logez estoient, pour aler devers ledit evesque ou aillieurs   en ladite ville, dit par son serement que non, et que eulx   deux coucherent celle nuit ensamble en un lit, et ledit   Copin en un autre lit auprès d'eulx, et en icelle chambre   mesmes.
Dit encores que l'andemain bien matin, veille Nostre-Dame   en septembre, il qui parle et lesdiz Breton et Copin   se partirent de laditte ville de Senliz, et chevaucherent   ensamble jusques à la Chappelle à Somal, ouquel   lieu ilz trouverent l'arcediacre de Paris, en sa compaignie   maistre Robert Caret et plusieurs autres, et s'en   vindrent desjeuner tous ensamble en la ville de Louvres,   à l'enseingne des Coquelez, là où pou arresterent, et s'en   vindrent disner à Paris, là où ilz arriverent entre XJ et   XIJ heures avant midi, et s'en ala chascun en son hostel,   sanz ce que, en cheminant ou autrement, feust plus parlé   du cas dessus dit.
Dist avecques ce, que environ cinq ou six jours après   ce que dit est, un nommé Jehannin de La Navie, demourant   près de Saint-Pol, dist à lui qui parle que ledit Breton   estoit prisonnier ou Chastellet de Paris; et, pour ce,   il qui parle et ledit Jehannin alerent environ l'eure de   disner, et trouverent ledit Breton sur les carreaulx dudit   Chastellet, lequel ilz saluerent, et les mena icelli Breton   boire en la cuisine dudit Chastellet, en faisant bonne   chiere; et à celle fois n'ot entre eulx autres parolles.
Mais environ X ou XIJ jours après, autrement n'est record   du temps, il qui parle, un nommé Albret et Folet, tous   chevaucheurs du roy, alerent veoir ensamble de rechief   ledit Breton, lequel ilz trouverent en une chambre derriere   la chambre du geolier dudit Chastellet, et lui demanderent   pourquoy il estoit prisonnier, et icelli Breton   leur respondi qu'il pensoit que c'estoit pour ce qu'il avoit   perdu les lettres du roy qui lui avoient esté chargié de   porter devers ledit mons.
de Berry, sanz plus riens ouvrir   à lui qui parle, ne aus dessus nommez, du cas pour   lequel il estoit prisonnier.
Mais bien lui fu par eulx dit et   demandé que s'il vouloit chose qu'ilz peussent faire, qu'ilz   le feroient voulentiers, dont icelli Breton les mercia.
Interrogué se il qui parle fu depuis oudit Chastellet par   devers ledit Breton, dit que, environ XV jours a, il qui   parle, seul, ala de rechief oudit Chastellet pour veoir   ledit Breton, et le trouva sur lesdiz carreaux en la compaignie   de Guillaume Giroim, qui a espousé la suer de   la femme dudit Breton; Robert Bourgois, prisonnier, et   Guillaume Blancpain, qui parloient ensamble; et salua, il   qui parle, ledit Breton, lequel Breton lui dist telles parolles:   « Raimbaut, j'ay oy dire que l'evesque de Poitiers vient   devers le roy.
» Et il qui parle lui respondi qu'il avoit oy   dire, ne scet à qui, que dedens deux ou trois jours ensuivans,   il vendroit; et icelli Breton lui dist: « Sainte Marie!   que puet-il venir faire? » Et adont ledit Blancpain ou   Girouys, ne scet lequel, lui respondi qu'il povoit bien   estre que il se venoit excuser devers le roy; et ledit Breton   dist: « Et quel excuser? » disant: « Je vouldroye bien qu'il   pleust à Dieu que je feusse une fois devant le roy en son bon   conseil, et je diroie la verité; car, par ma foy, c'est ma negligence   et ignorance, et aussy ma coulpe, que autre en est en   coulpe.
» Et, ces parolles dites par ledit Breton, il qui parle,   lesdiz Blancpain, Girouys et Bourgois, lui dirent que   maudit feust-il se il ne disoit la verité.
Et atant prindrent,   il qui parle, lesdiz Girouys et Blancpain, congié dudit   Breton, et oncques puis ne parla à lui.
Et autre chose ne   scet du fait dessus dit, sur ce diligenment examiné et   interrogué.
PERRIN Machelart, laboureur, aagé de XXXVJ ans, prisonnier   ad present ou Chastellet, en la compaignie du   Breton, chevaucheur, juré, le lundi XVIJe jour dudit mois   d'ottobre, l'an dessus dit, dit et deppose par son serement   que, mardi derrenierement passé, environ l'anuitement,   Jehan Le Queux, l'un des varlez de la geole dudit   Chastellet, mist lui qui parle en une prison nommée Gloriete   la haulte, en laquelle estoit prisonnier ledit Breton.
Lequel Jehan Le Queu dist à lui qui parle que il feust et   demourast avecques icelli Breton en ladite prison, et se   prenist bien garde que icelli Breton ne se desesperast ne   aussy se feist aucun mal.
Depuis lequel temps il a tousjours   demouré en icelle prison jusques ad present, sanz   en yssir en aucune maniere.
Auquel Breton il qui parle a   oy dire par plusieurs fois que il aymeroit mieulx que l'en   le feist morir que l'en le meist plus en gehine, et que il   prendroit la mort en bon gré, et que, sur l'ame de lui,   se l'en le faisoit morir, qu'il prendroit la mort en bon   gré, et que l'evesque de Poitiers ne ses gens n'avoient   coulpe en chose dont il les avoit accusez.
Et lors il qui   parle lui demanda pourquoy doncques il l'avoit doncques   ainsy accusé devers mons.
le prevost, et que il n'avoit   esté gueires gehiné; et icelli Breton lui respondi qu'il   avoit paour qu'il ne feust trop tiré, et qu'il avoit veu un   que l'en disoit estre empoisonneur, qui avoit esté sy fort   gehiné en ladite gehine qu'il en estoit mort.
Dit avecques ce, que le jour que ledit Breton fu questionné,   et après ce, il oy dire audit Breton, en montant   les degrez de la chambre du geolier, lequel Breton adreçoit   ces parolles à un nommé Robert Bourgois, prisonnier   oudit Chastellet: « Ha! Robert Bourgois, j'ay dit à   mons.
le prevost ce dont il ne fu oncques riens, et ainsy je le   prens sur l'ame de moy.
» Ne scet, il qui parle, sur ce requis,   quele responce ledit Robert donna audit Breton.
Requis   se, depuis ledit jour de mardi, aucune personne a parlé   audit Breton autre que lui qui parle, dist par son serement   que non, sauf ledit Jehan Le Queux, quant il   leur apporte à boire et mengier.
Requis se il congnoist   l'evesque de Poitiers ou aucuns de ses gens, dit par   son serment que non, et que s'il les veoit, il ne les congnoistroit.
Et plus ne scet du fait, sur tout diligenment   examiné.
JEHAN Le Coignac, escuïer, famillier et serviteur de   mons.
l'evesque de Poitiers, de l'aage de XXX ans ou environ,   si comme il dit, juré, ledit XVIJe jour du mois   d'ottobre, l'an dessus dit, dit et deppose par son serement   que, le vendredi après la Saint-Jaques et la Saint-Christofle   derrenierement passée, si comme il qui parle   s'estoit parti de la ville de Paris le mercredi precedent, et   s'en aloit à Poitiers devers ledit mons.
l'evesque, trouva   en la ville de Boulay, à six lieues près de Tours, devers   Paris, un chevaucheur du roy nommé Le Breton, et un   sien autre compaignon chevaucheur, lequel il qui parle   ne congnoissoit et ne scet son nom, disnans en une hostelerie   où il qui parle et plusieurs autres en sa compaignie   se logerent, et aussy il qui parle et ceulx de sadite compaignie   disnerent en une chambre par bas, et iceulx chevaucheurs   en une chambre en hault; et venoient iceulx   chevaucheurs de devers Poitiers, si comme par aucuns   des gens dudit hostel fu dit à lui qui parle.
Et, après   disner, il qui parle, pour savoir des nouvelles dudit   evesque, monta en la chambre où iceulx deux chevaucheurs   estoient, qui encores seoient à table, lesquieulx   il salua et leur demanda là où estoit mons.
de Berry, et   aussy ledit evesque; et lors l'un d'iceulx chevaucheurs,   qu'il a depuis oy nommer Moustereul, et aussy ledit Breton,   si comme il semble à lui qui parle, lui distrent qu'ilz   avoient lessié ledit mons.
de Berry à Leseignen, et se devoit   partir briefment pour aller à Melle, sanz plus parler   que de parolles d'esbatement.
Et firent ledit qui parle yceulx   chevaucheurs boire sur la fin de leur disner.
Et atant se   partirent et se misdrent chascun d'eulx à leur chemin.
Dit avecques ce, que environ la Nostre-Dame en septembre   derrenierement passée, et fu en un jour de mardi,   il qui parle se parti avecques et en la compaignie dudit   mons.
l'evesque de Poitiers, et alerent au disner en la   ville de Louvres en Parisi, et disnerent en l'ostel que l'en   dit l'enseingne du Signe; et incontinent qu'ilz orent disné,   ledit mons.
l'evesque dist à il qui parle que tantost il   monstast à cheval et s'en alast devant, pour prendre logis   pour icelli mons.
l'evesque et ceulx de sadite compaignie   en la ville de Compiegne, et entrementieres il se dormiroit   un petit.
Lequel qui parle le fist ainsy que commandé   lui estoit par ledit mons.
l'evesque; et ainsy comme   il aloit son chemin, en sa compaignie Merigot, escuïer,   ad present prisonnier ou Chastellet, rencontrerent ledit   Breton et un autre chevaucheur du roy, nommé Raimbaut,   au dehors de Verberie, par devers la ville de Senliz,   près du lieu que l'en dit les Tumberiaulx de Verberie;   et là, ledit Raimbaut, lequel avoit assez congnoissance de   lui qui parle, lui dist telles parolles: « Dieu gart Jehan de   Coingnat! » Et il qui parle lui respondi son salut, en demandant   audit Raimbaut se le roy estoit à Compiegne;   lequel lui respondi que oyl.
Et lors ledit Raimbaut demanda   à il qui parle où estoit ledit mons.
l'evesque, son   maistre; et il qui parle lui respondi: « Veez-le cy tantost   venir après moy au giste à Senliz.
» Sanz ce que par ledit Breton,   sur ce interrogué, lui parlast en aucune maniere   dudit mons.
l'evesque de Poitiers, ne d'autre chose quelconques   dont il soit record.
Et, ces parolles ainsy dites,   il qui parle chevaucha son chemin vers Compiegne, et   iceulx chevaucheurs s'en alerent droit à Senliz, sanz   avoir entre eulx autres parolles.
Requis se il qui parle   sçot oncques, par oïr dire ne autrement, que ledit mons.
l'evesque de Poitiers donnast ne fist donner audit Breton   aucune somme de deniers, ou autre promesse lui feist,   afin qu'il ne presentast pas les lettres du roy audit mons.
de Berry, ne aussy s'il presenta oncques ledit Breton audit   mons.
l'evesque en icelle ville de Louvres ne aillieurs,   dit par son serement que non.
Et plus ne scet du fait, sur   tout diligenment examiné.
GODEFROY Salmon, queux de mons.
l'evesque de Poitiers,   aagé de XXX ans ou environ, si comme il dit, juré,   l'an et jour dessus diz, dit et deppose par son serement que,   dès environ IIJ ans a qu'il a eu congnoissance de la personne   dudit Breton, chevaucheur, à cause de ce que il qui parle   a par plusieurs fois beu et mengié, comme en taverne, à   l'enseingne des Bourses, à la porte Baudoir, en laquelle   demeure la mere de la femme dudit Breton, et aussy en   plusieurs autres places, desquelles il n'est ad present record;   et en especial dist, il qui parle, que environ IIJ sepmaines   avant la feste de Nostre-Dame my-aoust derrenierement   passée, il pour lors estant en la ville de Poitiers,   et servant ledit mons.
l'evesque, qui semblablement y   estoit, si comme il qui parle venoit de la boucherie   d'icelle ville, pour querre de la char pour l'ostel dudit   mons.
l'evesque, sur heure de matin, entra en l'ostel   d'un charpentier de Paris, qui ad present estoit demourant   en ladite ville de Poitiers, nommé Guillemin Cirasse,   ouquel hostel il qui parle avoit acoustumé de frequenter   et repairier, boire et mengier, par bonne amour et congnoissance   qu'il avoit dudit Guillemin, trouva d'aventure   ledit Breton en une chambre, lequel avoit jeu leans, se   levoit et vestoit son pourpoint, et deux autres compaignons   que il qui parle ne congnoist, qui semblablement   estoient couchiez oudit lit; auquel Breton il qui parle   dist telles parolles: « Breton, quel dyable te a ycy admené? »  Lequel Breton lui respondi: « Par saint Mor! je vins herçoir   bien tart en ceste ville.
» Et, sanz plus dire, il qui parle   se parti de ladite chambre, et laissa yceulx Breton et ceulx   de sadite compaignie en icelle chambre, après ce qu'il   qui parle ot demandé audit Breton où estoit Guillemin   Cirasse, leur hoste, lequel Breton lui respondi qu'il ne   savoit.
Dit avecques ce, il qui parle, qu'il scet de certain que   ledit jour qu'il parla audit Breton, ledit mons.
l'evesque   estoit en icelle ville de Poitiers, et y disna, soupa et jeut   celle nuit; mais il n'est pas record quel jour après ensuivant   icelli mons.
l'evesque de Poitiers se parti d'icelle   ville, combien qu'il qui parle alast devant là où ledit   mons.
l'evesque devoit disner et soupper, en faisant son   office de queux comme il avoit acoustumé.
Requis se il   qui parle dist point audit mons.
l'evesque qu'il avoit veu   ledit Breton en la ville de Poitiers, et se il sceut point   que ledit evesque ou aucuns de ses gens parlassent audit   Breton, et aussy s'il vit point icelli Breton en l'ostel dudit   mons.
l'evesque, dit par son serement que non.
Et   autre chose n'en scet que dit est cy-dessus.
Requis se il   qui parle bailla oncques audit Breton aucune somme de   deniers de par ledit mons.
l'evesque, afin qu'il ne presentast   pas les lettres qu'il portoit ausdiz mons.
de Berry   et evesque, ne aussy lui feist de par ledit monseigneur   l'evesque aucunes promesses d'or ou d'argent, chevaulx   ou autres choses, dit que non, et que autre chose ne   scet du fait dessus dit, sur tout diligenment examiné et   interrogué.
JEHAN Le Lorrain, ad present prisonnier ou Chastellet,   geolier des prisons d'Orleans, aagé de cinquante ans   ou environ, juré, le mardi XVIIJe jour d'ottobre mil CCCIIIJxx  et dix, dit et deppose par son serement que, dès six   sepmaines a ou environ, ainsy comme il estoit sur les   carreaulx dudit Chastellet, il vit audit lieu et en laditte   prison un prisonnier que l'en disoit estre chevaucheur   du roy, nommé Le Breton.
Durant lequel temps il qui   parle ne parla à icellui Breton, fors en le saluant, ne aussy   ne fist icelli Breton à lui qui parle, jusques à hersoir que,   environ l'anuitement, il fu mis en Gloriete la haulte, en   laquelle prison estoit ledit Breton, et y a demouré jusques   ad present.
Et dist que, incontinent ou assez tost après qu'il qui   parle fu mis en ladite prison, ledit Breton lui commença   à dire teles parolles: « Mon ami, pourquoy vous a-l'en mis   avecques moy? Vous estes jà le IIJe qui y a esté.
Je sçay bien que   c'est pour savoir ma couvine.
» Et lors il qui parle respondi   qu'il ne savoit pas la cause pourquoy l'en lui avoit mis,   mais il estoit prisonnier leans pour certaine grant somme   d'argent qu'il devoit à un homme, lequel il ne nomma   en aucune maniere.
à quoy fu respondu par ledit Breton:   « Haa! je sçay bien que je suis mort; car messeigneurs veulent   que je dye ce que j'ay dit seans en la gehine.
Mais facent de   moy leur voulenté, car je prens sur Dieu et sur l'ame de moy   que ce que j'ay dit n'est pas vray, ne jà, se Dieu plaist,   l'ame de moy n'en sera encoulpée; et tant de fois comme il   me vouldront mettre en gehine, je leur accorderay ce qu'ilz   vouldront.
»  Dit encores, il qui parle, qu'il demanda audit Breton   s'aucun prouffit il avoit oncques eu de l'evesque de Poitiers,   afin de non presenter les lettres du roy qu'il lui   portoit, ou d'aucuns de ses gens, dit que ledit Breton   lui respondi que non; mais il savoit bien que pour ce que   il ne les avoit pas baillées, il en recevroit mort.
Et lors   il qui parle lui demanda: « Pourquoy les avez-vous tant gardées   sanz les baillier ou rendre au roy? » Et icelli Breton lui   respondi que le roy ne les lui avoit pas baillées, et qu'il   cuidoit que jamaiz n'en feust parlé.
Et plus n'en scet, sur   tout diligenment examiné.
LE lundi XIIIJe jour dudit mois de novembre mil troistroi  cens quatrevins et dix dessus dit, furent assemblez en   jugement sur les carreaux dudit Chastellet   Messeigneurs   Maistre Symon Foison, president en parlement.
Messire Phelippe Mainsart,   chevalier,   Maistre Jehan Darcies,   Maistre Pierre de Lesclat,   Maistre Guillaume Porel,   Maistre Jehan du Drac,   conseillers du roy oudit   parlement.
Maistre Jehan Auchier, procureur du roy.
Maistre Pierre L'Orfevre, advocat du roy.
Mons.
le prevost de Paris.
Maistre Jehan Truquam, lieutenant.
Maistre Dreue d'Ars, auditeur.
Maistre Andry Le Preux, procureur du roy ou   Chastellet.
PAR lesquelx messeigneurs, veu le procès cy-dessus   escript, confessions et denegacions aujourd'ui et autresfois,   en la presence de mesdiz seigneurs, faittes par ledit   Breton, chevaucheur, qui dist que la derreniere confession   par lui faite par devant ledit mons.
le prevost,   faisant mencion des XXX frans à lui bailliez par le maistre   d'ostel dudit evesque de Poitiers, et des cent frans à lui   promis par ledit evesque de Poitiers, n'est pas vraye;   mais rapporta lesdites lettres closes du roy à lui bailliées,   adreçans audit mons.
de Berry et evesque de Poitiers,   par sa simplesse et innorance, et ne les bailla aucunement,   pour ladite cause, pour ce que on lui dist, avant qu'il   vint à Poitiers et depuis qu'il y fut, que ledit evesque   estoit arcevesque de Senz; delibererent et furent d'oppinion   que pour en savoir par sa bouche la vraye verité,   attendues les continuacions et perseveracions par lui   faites d'icelle derreniere confession faite par devant ledit   mons.
le prevost, il feust mis à question.
LE jeudi ensuivant, XVIJe jour de novembre mil CCC  quatrevins et dix, sur les carreaux du Chastellet de Paris,   furent assamblez messeigneurs maistre Symon Foison, president   en parlement; maistre Pierre de Lesclat, maistre   Guillaume Porel, maistre Jehan du Drac, conseillers du   roy oudit parlement; mons.
le prevost de Paris, maistre   Jehan Truquam, son lieutenant; maistre Dreue d'Ars,   auditeur, et maistre Andry Le Preux, procureur du roy   ou Chastellet de Paris.
EN la presence desquelx, et pour enteriner le jugement   cy-dessus prononcé, furent faiz venir et attains des prisons   dudit Chastellet, li uns après l'autre, et chascun   separéement, les dessus diz prisonniers Jehan Fournet,   dit le Breton, et Robert Bourgois, auxquelx, et à chascun   par soy et en absence l'un de l'autre, furent fais jurer   aus sains Euvangiles de Dieu qu'ilz diroient verité des   choses cy-dessus, autresfois et de present demandées; et   après ce qu'ilz orent fait ledit serement, et que autre   chose ne voldrent congnoistre qu'ilz avoient confessé   devant mons.
le chancellier et le conseil, leur fu dit, par   la bouche dudit maistre Symon, qu'il estoit deliberé par   le roy et son conseil que, pour en savoir par leurs bouches   la verité, ilz seroient mis à question.
ET, ce fait, fu ledit Breton fait despouillier tout nu,   mis en laditte question sur le petit et le grant tresteau en   la maniere acoustumée, et estandu; et pour ce que, illec   ne aillieurs, ne volt autre chose congnoistre que fait avoit   par devant ledit mons.
le chancellier et autres messeigneurs   du grant conseil du roy, fu mis hors d'icelle question,   mené choffer en la cuisine ainsy qu'il appartient à faire,   et, en après, remis en la prison dont il avoit esté attaint.
APRèS lesqueles choses ainsy faites, déliberé fu par   mesdiz seigneurs que demain matin à huit heures ilz se   rassembleroient, et que de rechef iceulx prisonniers seroient   questionnez, pour savoir d'iceulx, par leurs bouches,   se l'en pourroit aucune chose traire plus avant   qu'ilz n'avoient confessé.
LE vendredi XVIIJe jour de novembre mil CCCIIIJxx et   dix, furent assamblez de rechief sur les carreaux dudit   Chastellet messeigneurs maistre Symon Foison, president   en parlement; messire Phelippe Mainsart, chevalier;   maistre Jehan Darcyes, maistre Pierre de Lesclat, maistre   Jehan du Drac, mons.
le prevost de Paris, maistre Jehan   Truquam, son lieutenant, et maistre Dreue d'Ars,   auditeur.
PAR DEVANT lesquieulx le dessus dit prisonnier Jehan   Fournet, dit Le Breton, fu fait venir et attaint; et,   après ce que par ledit maistre Symon Foison il ot esté   interroguez et juré aus sains Euvangiles de Dieu de dire   verité des choses dessus dittes, à lui exposées, congneut   et confessa, sanz aucune force ou contrainte, que   plusieurs fois depuis ce que il ot esté mis à question la   premiere fois, et fut la derreniere confession par devant   ledit mons.
le prevost, faisant mencion des XXX frans à   lui baillés par le maistre d'ostel dudit mons.
l'evesque, et   des cent frans à lui promis par ledit evesque audit lieu   de Louvres en Parisy, ledit Robert Bourgois lui a dit que   s'il perseveroit en ycelle confession, qu'il seroit penduz.
Lequel Breton, requis se ladite confession estoit vraye,   dit que non, et en ce a tousjours perseveré.
Et pour ce   que autre chose ne volt congnoistre, fu de rechief fait   despouiller, mis à question sur le petit et grant tresteau,   et illec ne volt congnoistre autre chose oultre ce que   dessus confessé avoit devant mons.
le chancelier et mes   autres seigneurs du conseil du roy.
Si fu mis hors d'icelle   question, mené chauffer en la cuisine en la maniere acoustumée,   et, en après, remis en la prison dont il estoit   partiz.
LE samedi XIXe jour dudit mois de novembre, l'an   dessus dit, furent assemblez sur les carreaux dudit Chastellet   messeigneurs maistre Symon Foison, president en   parlement, maistre Pierre Lesclat; maistre Jehan Darcyes,   maistre Guillaume Porel, maistre Jehan du Drac, conseillers   du roy nostre sire oudit parlement; maistre Jehan   Auchier, procureur general du roy; maistre Pierre L'Orfevre,   advocat du roy; mons.
le prevost de Paris, maistre   Jehan Truquam, son lieutenant; maistre Dreue d'Ars,   auditeur; maistre Andry Le Preux, procureur du roy ou   Chastellet.
PAR lesquieulx mesdiz seigneurs, après ce que le procès   cy-dessus escript ot esté veu et leu mot après autre,   deliberé fu et appointié par mesdiz seigneurs que ledit   Breton, pour les variacions, menteries, confessions et   denegacions par lui faites, estoit digne d'avoir et emporter   la peine qui ensuit, c'est assavoir: d'estre privez de tous   offices royaulx par lui obtenues et à obtenir; item,   qu'il soit tourné ou pilory ès halles publiquement, senz   faire aucun cry illec de la cause pour laquelle il sera pilorié,   et que illec l'en lui perce la langue et soit flastri   de une fleur de liz chaude parmy les leffres de la bouche,   sauf ledit maistre Jehan Darcies, qui est d'oppinion qu'il   n'ait point la langue percée, pour la peine de prison et   questions par lui souffertes; et aussy ledit procureur géneral   du roy, qui fu d'oppinion ...
.
ROBIN LE FEVRE.
...
au nombre de XLVJ s.
ou environ, dit et deppose par son   serement que, samedi derrenierement passé, Jehannin   Cretot, vendeur juré de bestail ou marchié de Paris,   vendi pour il qui parle, oudit marchié, XLJ moutons et   VIJ aumailles, le pris de quarante frans ou environ, que   il qui parle mist dedans ledit gueulle en monnoye   dessus dite, avecques lesdiz XLVJ s.
que il avoit d'autre   argent, en blans de quatre deniers et de huit deniers   pour piece.
Et le lundi ensuivant, se parti de Paris et ala   au giste à Autueil.
Et dit que, le dimenche paravant, ledit prisonnier   souppa et coucha avecques lui en l'ostel dudit Cretot,   et lui dist, il qui parle, son estat et l'argent que il avoit   receu.
Et dit que, le mardi matin, il se leva et seingny   son guelle, où estoit l'argent dessus dit, dessus ses rains,   au-dessoubz de sa cotte, et s'en ala tout seul à Saint-Clout   pour soy en aler en son pays.
Et dit que si comme il fu dessus se pont par devers   Boulongne la Petite, ledit prisonnier, qui venoit de   devers la ville sur ledit pont, encontra il qui deppose,   et lui dist que par bonne compaignie il s'en voit en son   pays avec lui; et il qui parle lui respondi que il en avoit   grant joye.
Et alerent ensamble jusques à Roquencourt,   où ilz arriverent à boire entre heure de prime et de tierce,   et, pour desjeuner et boire, alerent en l'ostel de Oudin   Luillier, tavernier; et dit que si comme ilz desjeunoient   entre eulx deux ensamble ou bouge dudit hostel, ledit   prisonnier dist à lui qui parle que il volsist mettre dedens   le gueulle que il avoit, et où il avoit son argent, XL s.
tournois ou environ que il tenoit en une de ses mains;   et disoit que il n'avoit point de bourse où il les peust   porter.
Et il qui parle lui respondi que il lui presteroit   sa bourse pour les mettre et porter; et il respondi que   point ne le vouloit, et que il vouloit que ilz feussent mis   dedens sondit gueulle avecques son argent.
Et tant l'en   pressa que il qui parle desseingny sondit gueulle et le mist   sur la table, pour y mettre l'argent que ledit prisonnier   tenoit en sa main, et y fu mis; et, après, ledit prisonnier   ferma ledit gueulle et le seint sur ses rains, dont il qui   parle lui dist que il vouloit porter sondit gueulle; et ledit   prisonnier lui respondi que il n'eust pas paour, et que   il le porteroit avecques lui bien seurement.
Et, assez tost   après, ledit prisonnier dist à il qui parle telz moz: « J'os   gens là hors; se sont de mes gens; je y vois veoir.
» Et se leva   de la table et ala hors dudit hostel, et lessa son coustel   sur la table.
Lesquelles parolles il dist en la presence de   la dame dudit hostel et de sa fille.
Et pour ce que il ne   retournoit pas, il qui parle commença à demander où il   estoit, et quelle part il estoit tournez; mais point n'en   pot oyr nouvelles, et, pour ce, il qui parle, l'oste dudit   hostel, Gervaise de Bray, et Ysambert, voisin dudit hoste,   le alerent querir et cerchier parmi les bois, mais point   ne le trouverent; et ot conseil, il qui parle, de s'en retourner   à Paris pour oyr nouvelles dudit prisonnier, et   en enquist et cercha tant que, le mercredi ensuivant, il   le trouva ou marchié de Paris, et le fist prendre et mener   prisonnier oudit Chastellet pour le fait dessus dit.
Laquelle   clameur, qui fu faite et escripte le vendredi   XVJe jour de decembre mil CCCIIIJxx et dix, ledit complaignant   afferma estre vraye par son serement.
GUILLEMETE, fille feu Jehan Le Grant, demourant à   Roquencourt, en l'ostel dudit Oudin Luillier, de l'aage   de nuef ans ou environ, examinée en la presence de sa   mere sur les faiz dessus diz, dit par son serement que,   mardi au matin, tandis que sa mere estoit alée à la fontaine,   le marchant qui la produit, et un autre homme   prisonnier qui lui a esté monstré aujourd'ui ou Chastellet   de Paris, vindrent en l'ostel de saditte mere, et demanderent   une choppine de vin, laquelle choppine ledit   homme prisonnier ala traire, et elle leur bailla un pain   de deux deniers.
Et dit que ledit homme prisonnier tenoit en sa main   de l'argent, et dist à l'autre homme que il le meist dedens   sa courroye, et ledit homme dist que il le mettroit en sa   bourse, et toutesvoies elle dit que il fu mis dedens la   courroie, laquelle courroie ledit homme prisonnier saingny   dessus lui, malgré l'autre homme, qui ne vouloit pas   qu'il portast ladite sainture; et ledit homme prisonnier   disoit que il ne se doubtast, et que il la porteroit seurement.
Lequel homme prisonnier s'en ala hors dudit hostel,   et ne sçot que il devint.
Et plus n'en scet.
MARGOT, femme de Oudin Luillier, taverniere, demourant   à Roquencourt, jurée et examinée l'an et jour dessus   diz, sur la clameur dessus dite, dit par son serement que   mardi derrenierement passé, entre prime et tierce, elle   qui parle venoit d'une fontaine où elle avoit esté querir   de l'eaue en une cruche, arriva en sa maison, et y trouva   le marchant cy-dessus nommé et le prisonnier qui aujourd'ui   lui a esté monstré en Chastellet, lequel prisonnier   elle congnoissoit de veue, qui buvoient ensamble ou   bouge dudit hostel, et lui dist sa fillete dessus nommée   que ledit prisonnier avoit trait une choppine de vin, et   que elle leur avoit baillié un pain.
Lequel prisonnier   demanda à elle qui parle que elle leur baillast de la char   ou du fromaige; laquelle qui parle leur bailla du fromaige   et du pain et du vin, et fist ledit prisonnier fondre ledit   fromaige, et firent des souppes dedens, lesqueles ledit   prisonnier menga à la pointe de son coustel, et laissa sondit   coustel sur la table; et leur bailla, elle qui parle, du   pain et du vin; et compterent leur escot, qui monta à   XV deniers, dont ledit marchant ou ledit prisonnier, ne   scet lequel, bailla deux blans doubles, et demanda ledit   marchant à avoir un denier, et pour ce que elle ne l'avoit   point, ledit marchant lui respondi que il lui querroit   IIJ deniers, et les queroit en sa bourse; et dit que tandiz   que ledit marchant les queroit, ledit prisonnier dist telz   moz: « Je os en la rue gens qui me devoient venir demander; je   vois veoir se se sont ilz.
» Et se leva de la table et ala hors de   l'ostel, et depuis n'y retourna.
Et dit que quant ledit marchant l'ot un pou attandu,   il se leva de la table et ala à la porte; mais point ne le   trouva, et s'en retourna tout effrayé et courroucé dedens   ledit hostel.
Et lui demanda, elle qui parle, que il avoit,   et il lui respondi que ledit prisonnier l'avoit robé et emportée   sa finence.
Et, pour le trouver, le mary d'elle qui   parle, Gervaise du Bray, marchant et autres, alerent avec   ledit marchant par les bois le cerchier, mais point ne le   trouverent, et, depuis, elle qui parle ne vit ledit prisonnier,   jusques à hui que elle l'a veu oudit Chastellet.
Et   autre chose n'en scet.
OUDIN Luillier, laboureur et tavernier, demourant à   Roquencourt, mary de laditte Margot, precedent tesmoing,   juré et examiné l'an et jour dessus diz, et requis   sur les fais de ladite clameur, dit par son serement que,   de tous les fais contenus en icelle, il ne scet riens, fors   tant que, à la complainte et clameur dudit marchant, qui   estoit moult effrayé et esbay, il ala avecques lui et autres   querir ledit prisonnier par les bois et genestes d'illec   environ, mais point ne le trouverent; mais il dit que   aujourd'ui il a veu le prisonnier oudit Chastellet, et lui   a dit la femme de lui qui parle que c'estoit l'omme qui   avoit beu avecques ledit marchant en son hostel.
LE samedi ensuïant, XVIJe jour de decembre, l'an mil   CCC quatrevins et dix, par devant mons.
le prevost, lui   estant en jugement sur les quarreaux, presens maistres   Dreux d'Ars, lieutenant; Gerart de La Haye, Jehan de   Bar, Miles de Rouvroy, Ernoul de Villiers, Nicolas Bertin,   Nicolas Chaon et Geffroy Le Goibe, examinateurs   de par le roy nostre sire ou Chastellet de Paris; fu fait   venir et attaint le dessus dit prisonnier Robin Le Fevre.
En la presence duquel, après ce que lesdiz tesmoings   orent esté jurez et examinez par la maniere que escript   est cy-dessus, ledit prisonnier fu de rechief fait jurer aus   sains Euvangiles de Dieu; et, en soy corrigant de la confession   par lui faite mercredi derrenierement passé, dit et   afferme par serement qu'il se recorde que, oudit mardi   derrenierement passé, ainsy comme heure de midi, qu'il   estant en la ville de Roquencourt, en une taverne d'icelle   ville, ne scet à quelle enseingne, ainsy comme il, en la   compaignie d'une fillete dudit hostel, avoit trait une   choppine de vin pour son boire et desjeuner, arriva sur   lui ledit Bechopois, lequel il avoit veu oudit dimenche   derrenierement passé, au soir, soupper en l'ostel dudit   Cristot, avec lequel il but d'une pinte de vin, menga du   pain et du fromaige cuit et cru, païa son escot bien et   deuement, et, depuis cedit jour de mardi ne paravant,   n'avoit veu icelli Bechopois.
Et nye oncques, oudit jour   ne paravant, avoir veu le gueulle dont est plaintif icelli   Bechopois, ne aussy avoir veu l'argent qui dedens estoit,   dont il est accusé par ledit Bechopois.
Et, ce fait, fu fait   traire à part sur les carreaux dudit Chastellet.
APRèS lesqueles choses ainsy faites, demandé fu par   ledit mons.
le prevost, aus diz presens conseilliers, leurs   advis et oppinions comme l'en avoit à proceder contre   ledit prisonnier.
Tous lesquieulx, veu l'estat dudit prisonnier,   sa maniere de respondre, les confessions aujourd'ui   et autrefois faites par ledit prisonnier, avec les denegacions   par lui faites, l'informacion dessus dite et   accusacion de partie, delibererent et furent d'oppinion   que, pour savoir par sa bouche la verité des cas dessus   diz, icelli prisonnier feust mis à question; et ad ce fu   condempnez par ledit mons.
le prevost.
EN enterinant lequel jugement, icelli Robin Le Fevre,   prisonnier, fu fait venir en jugement sur les quarreaux   dudit Chastellet, en la presence des dessus diz, et par   ledit mons.
le prevost interrogué, et par serement, qu'il   deist verité des accusacions dessus dites, et que s'il ne le   disoit, que l'en lui feroit dire par force, et seroit mis à   question; et pour ce que autre chose ne volt congnoistre   que dit a cy-dessus, fu despouillié, mis, lié et estandu   sur le petit tresteau; et ainsy comme il ot eu à boire de   l'eaue, requist instanment que hors d'icelle question l'en   le meist, et il diroit verité de ce que dit est, et autres   crimes et larrecins par lui faiz et commis, dont il y avoit   plusieurs.
Si fu mis hors d'icelle question, mené chauffer   en la cuisine en la maniere acoustumée, et, en après ce,   ramené en jugement sur les quarreaux en la presence   desdiz conseilliers.
HORS de laquele question, et sanz aucune force ou   contrainte, après ce que icelli prisonnier ot esté de rechief   fait jurer aus sains Euvangiles de Dieu dire verité, congnut   et confessa que, quelque variacion ou denegacion   que faite ait cy-dessus du gueulle appartenant audit Bechopois,   verité est que, oudit dimenche derrenierement   passé, il et autres en la compaignie d'icellui Bechopois   soupperent et coucherent à Paris, en l'ostel dudit Cristot,   et que l'andemain, qui fu lundi, environ heure de prime,   il ala disner, souper et couchier en la ville de Marne,   près de Saint-Clou, et le landemain, qui fu mardi, ainsy   comme il estoit sur le pont dudit lieu de Saint-Clou, encontra   d'aventure ledit Bechopois, et demanderent li uns   à l'autre où ilz aloient, et tant firent et parlerent que ilz   se accorderent aler disner à Roquencourt, oultre la ville   de Saint-Clou; auquel lieu il, par le commandement de   la fille de l'ostel où ilz buvoient, trait du vin une choppine,   beurent icelle ensamble et mengierent du pain et du   fromaige fondu; et ainsy comme il qui parle oy dire audit   Bechopois qu'il portoit entour soy un guelle ouquel   avoit certaine monnoye qu'il portoit aus marchans du   pays du Maine, pour lesquieulx il avoit vendu bestail à   Paris, qui le grevoit moult à porter, pria et requist icelli   Bechopois que la somme de XL s.
t.
en blans de VIIJ d.
parisis qu'il tenoit en sa main, et lesquieulx ne povoient   entrer en sa bourse, pour l'autre argent qu'il portoit sur   lui, icelli Bechopois voulsist mettre oudit gueulle.
à la   requeste duquel prisonnier, icelli Bechopois attaint ledit   gueulle, qui estoit saint entour lui soubz une de ses houppelandes;   lequel gueulle mis par icellui Bechopois sur la   table où ilz buvoient, il qui parle ouvry icelli, et ouquel   il mist iceulx XL s.
t.; et, ce fait, print icelli gueulle, le saint   environ soy soubz sa houpelande, et, en la presence dudit   Bechopois, qui tousjours requeroit à lui qui parle   qu'il lui rendist ledit gueulle, auquel il qui parle respondi   qu'il estoit plus fort que n'estoit icelli Bechopois, et qu'il   porteroit bien ledit gueulle.
Et ainsy comme eulx estoient   à debat dudit guelle, il qui parle faingny ouyr passer au   devant de ladite taverne marchans de son pays qui menassent   bestail à Paris, et dist audit Bechopois qu'il aloit   querre iceulx, afin qu'ilz beussent en icelle taverne ensamble;   et, en ce disant à icellui Bechopois, il qui parle   se parti d'icelle taverne sanz le sceu, congié ou consentement   dudit Bechopois, et emporta avec soy ledit gueulle,   et vint gesir en icelle ville de Marne avec plusieurs autres   compaignons et marchans, qui illec gardoient gros bestail   pour admener, le mercredi ensuivant, ou marchié de   Paris, pour vendre; avec lesquelz marchanz, et oudit   jour de mercredi derrenierement passé, il vint à Paris et   s'en ala en l'ostel dudit Cristot, ouquel, et en la chambre   des clers d'icelli Cristot en laquelle ilz font leurs comptes   et paiemens, qu'il trouva ouverte, il qui parle mist et   muça ledit gueulle et toute la monnoye qui dedens estoit   ou fuerre du lit qui estoit en icelle chambre, et tout l'or   qu'il trouva en icelli gueulle print devers soy, mist en un   petit drappellet, et en descendant les degrez par où il   estoit montez en ladite chambre aus clers, au bas d'une   cheminée qui est illec près, muça icelli or en un petit   pertuiz qu'il y trouva, sanz ce qu'il comptast oncques   quele somme d'or ou d'argent il avoit en icelli gueulle.
Et, ces choses ainsi faites, il qui parle ala ou marchié au   Bestes, oultre la porte Saint-Honnoré, ainsy comme il   avoit acoustumé d'aler, ouquel lieu il vit et apperceut   icelli Bechopois.
Et après ce que ledit Bechopois l'ot   requis de lui rendre ledit gueulle et ce qui dedens estoit,   pour ce qu'il lui respondi qu'il n'en savoit riens, ledit   Bechopois, pour ceste cause, le fist emprisonner ou Chastellet   de Paris, esqueles prisons il est encores.
CONGNEUT avec ce, que, deux mois a ou environ,   ainsy comme il estoit couché en une hostelerie en la ville   de Saint-Sanson, en une chambre, avec plusieurs   marchans qui illec estoient, il qui parle se releva de nuit,   et ès bourses ou tasses d'iceulx marchans print, c'est   assavoir: en l'une, six frans en menue monnoye; en l'autre,   quatre frans en or, et en l'autre, trois frans en or.
Et, lesquieulx larrecins ainsy par lui faiz, il se coucha   ou lit où il s'estoit couchez le soir precedent, afin que   de ce ne s'aperceust contre lui.
Desquieulx treize frans,   il qui parle, environ IIJ ou IIIJ jours après ce que dit est,   acheta certain bestail par lui nagueires vendu, et duquel,   ou partie d'icellui, ledit Cristot lui doit encores de reste   environ XXVJ frans.
CONGNEUT aussy avoir mal print de nuit, en la bourse   d'un homme avec lequel il estoit couchié, en la ville de   Ciral, près Alençon, en l'ostel Jehan Broucin, et puis un   mois a ou environ, la somme de trois frans en or.
APRèS lesqueles choses ainsy faites, demandé fu par   ledit mons.
le prevost ausdiz presens conseilliers leurs   advis et oppinions qu'il estoit bon de faire dudit Robin   Le Fevre, prisonnier.
Tous lesquieulx, veu l'estat dudit   prisonnier, les denegacions et confessions par lui faites,   avec les reiteracions de larrecins et traïson par lui faiz   contre icellui Bechopois; attendu ce aussy que l'or qui   estoit oudit gueulle a esté trouvé à une part, ledit   gueulle et monnoye en un autre lieu; delibererent et   furent d'oppinion qu'il estoit un fort larron, et que l'en   ne le povoit espargnier qu'il ne feust digne d'estre excecuté   comme un très-fort larron.
Oyes lesqueles oppinions   et veu ledit procès, icelli mons.
le prevost condempna   ledit prisonnier à estre pendu comme larron.
LE mardi XIXe jour de decembre ensuivant, l'an mil CCC  quatrevins et dix, après ce que le jugement dessus dit ot   esté prononcié en la presence dudit prisonnier, icelli prisonnier   fu mené à son derrenier tourment, et illec, en la   presence de Aleaume Cachemarée, clerc criminel de la   prevosté de Paris, commis par ledit mons.
le prevost à   fere mettre à excecucion ledit jugement; de Robin de   La Queue, de Guillemin Le Lombart, Guillemin Coutroy,   Gervaise du Tartre, Jehan Tartarin, Jehan du Pré   et Jehan Pelerin, sergens à cheval; Regnaut de La Porte,   Gervaise des Orgeries et Jehan Raimbaut, sergens à   verge; continua et persevera ès confessions cy-dessus   escriptes, autrefois par lui faites.
Et, oultre ce, congneut que, environ la Saint-Jehan-Baptiste   derrenierement passée ot un an ou environ, n'est   record si ce fu paravant ou depuis, en un villaige près   d'Amboise, de lasuelle il n'est record du nom, ainsy   comme environ heure de nonne, lui estant au dehors   d'icellui vilaige, vit et apperceut une vache qui, à son   cri, sambloit estre en sa chaleur, laquele vache s'estoit   boutée en un buisson, à laquele vache il, par temptacion   de l'ennemi, ala à icelle vache, à laquelle, par l'aide   d'une petite haye et fossé qui estoit illec, il ot une fois   compaignie charnelle à icelle, et en laquelle il mist son   membre en sa nature, et par derriere, pour la très-grant   chaleur de nature qu'il avoit en lui.
Congneut avecques ce, que depuis un an a ou environ,   ainsy comme il pour lors estoit varlet d'un escuïer   nommé Guillaume, du surnom duquel il n'est record, ala   avec sondit maistre, et au mandement de mons.
de Luppres,   chevalier, en un villaige dont il n'est record du   nom, estant à deux lieues près de Saint-Jame de Bevron,   ouquel vilaige il qui deppose fu au service de   sondit maistre par l'espace de huit jours ou environ, gardant   ses chevaux en une estable, en laquelle aussy estoient   logiées plusieurs jumens appartenans au seigneur de l'ostel,   ouquel, de nuit, et à l'ayde d'une sele à chevaucher qu'il   mist au derriere d'une petite desdites jumens, ot durant   iceulx huit jours, par plusieurs et diverses fois, compaignie   charnele à icelle jument, et tant qu'il n'en scet le nombre.
Congneut aussy que, deux ans a ou environ ot en septembre   derrenierement passé, ainsy comme il s'estoit aloué   à mener les brebiz d'un homme dont il ne scet le nom,   demourant en la ville de Passé, près d'Alençon, et à   un matin, ainsy comme il vouloit mener ses bestes aus   champs, tempté de l'ennemi, et par la chaleur de nature   qui estoit en lui, print une desdites brebiz par derriere,   s'agenouilla à terre, et, par sa chaleur, bouta son membre,   ou au moins fist son povoir de mettre sondit membre   en la nature d'icelle brebiz, et contre son ventre, et sondit   membre appoya la nature d'icelle brebiz.
Et se recorde   que il ot compaignie par plusieurs fois à icelle brebiz,   tant alors comme autres fois plusieurs, durant le temps   qu'il servy oudit hostel et garda lesdites brebiz.
OYES lesquelles derrenieres confessions faites par icelli   Robin Le Fevre, les continuacions et perseveracions   esqueles il a continué et perseveré en la presence des   dessus diz commis et sergens, par serement sur ce fait, et   qu'il a prins et prent sur Dieu et en l'arme de lui, et aussy   par sa part qu'il entend à avoir ou saint Paradis, et sur le   jugement, sauvement ou dampnement que son arme attent   à avoir, et la mort qu'il croit et pense aujourd'ui recevoir   en remission et pardon de ses pechiez, à la louange   de Dieu nostre createur, de sa très-benoite mère, de toute   la sainte Trinité de Paradis et de tous sains, toutes saintes   qui sont en Paradis, les confessions cy-dessus escriptes   estre vrayes, et qu'il ot requis instanment que de lui feust   faite justice, et le faire morir de tele mort comme en tel   cas appartient estre fait de raison, fu icelli Robin mis et   lyé à l'atache avec les bourrées, et le feu illec print pour   ardoir icelli Robin, lequel, estant en cest estat, continua   en toutes les confessions cy-dessus escriptes, par lui faites,   et, pour ce, fu justicé et ars, et illec fini ses jours en l'an   et jour dessus derrenierement dit.
AL.
CACHEMARéE.
.
