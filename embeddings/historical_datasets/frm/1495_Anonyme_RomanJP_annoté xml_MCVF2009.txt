Cy commence ung noble et tresexcellent romant  nommé Jehan de Paris, roy de France.
En l'honneur de Dieu nostre createur et redemp̲teur,   et de sa benoiste vierge mere, puissions nous      faire et dire chose en cestuy transsitoire monde que     a luy soit plaisante et a nous prouffitable.
Mais pource      que nostre pouvre fragilité est tantost lassee et fati̲guee     a lire ou escouter choses salutaires et qu'ilz      nous doivent conduire a la eternelle felicité et re̲monstrance     de noz pechez et meffaiz, et tantost      facillement s'encline a vices et pechez et que grant      mal est aujourd'uy pource que chascun entend de      legier en railleries dissolues et diffamations, dont      grans maulx en viennent, et pour eviter oysiveté      qui est seur de pechié, j'ay voulu icy mectre par      escript une histoire joyeuse que j'ay translatee     d'espaignol en langue françoise.
Et pour ce, s'il y a      chose qui ne soit comme il appartient me soit pa̲rdonné,      car je l'ay fait pour  seullement faire passer     le temps aux lisans qu'ilz vouldront prendre la peine      de le lire.
Comment le roy d'Espaigne ce gecta aux piez du      roy de France qui venoit de la messe avecq      plusieurs grans seigneurs et barons de grant     renom.
Il fut jadis en France ung roy moult sage et vail̲lant,     lequel avoit ung tresbeau filz de l'eage de trois     ans, nommé Jehan, et plus n'en avoit de la royne     sa femme qui moult notable et saige dame estoit.
Si se tenoit alors le roy en la cité de Paris, avecq     la plus grant partie de sa baronnie de son royaulme     en grant desduit et soulas, car alors n'estoit nulles     nouvelles de guerre en France par quoy le Roy et     tous ses suppotz en grans triumphes et richesses     habundoient.
Ung jour comme le roy venoit de la     messe acompaigné de ses barons et chevaliers, et     ainsi qu'il estoit à l'entree de son palaix royal, et     que celuy jour estoit une solempne feste, arriva     devant luy le roy d'Espaigne qui en grans pleurs     et  gemissemens se gecta aux piez du roy de France.
Et tantost le roy de France se bessa pour le faire     lever, car incontinant il le congneut, mais le roy d'Es̲paigne      ne se voulut nullement lever ne parler ne     pouvoit, mais grans souspirs faisoit, dont le roy     grant compassion en avoit et tous les barons d'en̲tour      luy.
Et quand il vit que lever ne se vouloit,     il luy dit telles parolles :  Beau frere d'Espaigne,     je vous prie que vous  vous levez, et vostre grief     courroux vueillez ung peu refrener, tant que nous     sachons la cause, car en bonne foy vous promectons     que a nostre pouvoir ayderons a la mectre a fin le     mieulx que nous sera possible, si faire le pouvons.
Si se bessa de rechef et redressa le roy d'Espaigne,     lequel va commancer a dire en se desconfortant et     criant a haulte voix:  Trescrestien, hault, et puis̲sant     roy, je vous mercie humblement de la belle offre     que de vostre benigne grace vous a pleu me faire.
Et pource que vous et voz predecesseurs estes con̲servateurs     de toute royaulté et noblesse et justice,      je suis venu a vous pour vous dire mon infortune,      meschief et doloreuse complaincte.
Sachez, sire, que     a grant tort  et sans raison, et soubz couleur d'ung     nouvel tribut que en mon royaulme avoit esté mis pour     eviter a la dampnable entreprinse du roy de Grenade,     infidele a nostre loy, qu'il avoit faict contre mon     royaulme et la saincte foy catholique, les  nobles     de mon royaulme ont par leur faulx donné a entendre     le peuple seduit a l'encontre de moy, que m'ont     voulu faire morir, et m'en a faillu fouyr au mieulx     que j'ay peu en l'estat que me povez veoir.
Et     tiennent la royne ma femme et une petite fille     mienne que n'a que trois mois assigee un une de mes     villes appellee Seguonye, et ont desliberé la faire     morir pour mieulx avoir le royaulme a leur vou̲lenté.
Et en racomptant ces parolles le cueur luy     serra et tomba pasmé aux piez du roy de France,  lequel le fit incontinant relever et revenir.
Et quant     il fut en son sang rassis, le roy, qui pitié avoit de luy,     dit en ceste maniere :  Beau frere d'Espaigne, ne     vueillez plus par tristesse et courroux vostre cueur     affliger, mais vueillez prendre courage vertueulx     comme par cy devant avez tousjours heu, car je vous ,    prometz et jure sur ma foy que demain au plus matin    j'envoyray lectres en Espaigne aux barons et peuple     du royaulme ; et s'ilz ne veullent obeyr, je iray en     personne les mectre a raison.
Quant le roy d'Es̲paigne      ouyt ceste promesse il fut terriblement      joyeulx, et dit tout humblement au roy qu'il le mer̲cioit.
De cecy furent fort joyeulx les barons de      France, car grant compassion avoient du roy d'Es̲paigne,      et aussi avoient grant desir de eulx exerciter      en faitz d'armes, car long temps avoit que en France      n'avoit eu guerre.
Tout celuy jour fut moult festoyé      le roy d'Espaigne, et pour l'heure plus ne fut parlé      de la matiere, si non de faire bonne chiere.
Comment le roy de France escrivit aux barons     d'Espaigne qu'ilz eussent a venir repairer le     tort et deshonneur qu'ilz avoient faict a leur roy.
Quant vint le lendemain au matin le roy fit es̲cripre     une lectre ainsi que s'ensuit, et au marge de     dessus estoit escript,  De par le roy , et la lectre      contenoit ainsi :  Chiers et bien aymez, nous avons receu     la complaincte de nostre chier et bien aymé frere     le roy d'Espaigne, vostre droict et naturel seigneur,     contenant comme a tort et sans  cause l'avez des̲chassé     de son royaulme.
Et que plus est, tenez as̲siegee     nostre belle seur sa femme, et plusieurs aultres     grans et enormes cas qu'avez faitz a l'encontre de     luy, que sont de tresmauvais exemple a toute royaulté     et noblesse.
Pour ce est il que nous voulons savoir la     verité du cas pour y donner telle pugnition et pro̲vision     qu'il appartiendra estre faicte par raison,     car nous l'avons mis en nostre protection et sauve̲garde,     luy, sa famille et biens, en vous mandant que     incontinant sans aulcun delay, vous vuydez le siege     de devant la royne vostre naturelle dame, et luy     faictes et faictes faire telle obeyssance comme para̲vant     ceste question luy estoit faicte et acoustumee     de faire.
Et avec ce venez, des principaulx d'entre     vous, jusques au nombre de vingt, avecq telle compaignie     que vous semblera bon, pour dire les causes qui     vous ont meu a ce faire, pour en faire la raison comme      il appartiendra, en vous notiffiant que, ce vous y      faictes faulte, nous y yrons en personne, et en ferons      telle pugnition qu'il en sera perpetuelle memoire.
Fait a Paris le premier jour de mars.
Et au dessus des      lectres estoit escript :  Aux barons et peuple d'Es̲paigne.
Le roy fit incontinant despescher ung courrier      auquel furent baillees lesdictes lectres, et luy      commanda le roy que il fist extreme diligence.
Et      aussi fit il, car en cinq sepmaines il fut allé et revenu.
Comment le herault du roy de France apporta      la responce que luy avoient faicte les barons      d'Espaigne.
Quant ledict herault fut arrivé a Paris, il s'en alla     tout droit au palaix descendre de son cheval et monta     les degrez et vint en la chambre ou le roy estoit.
Si luy fit la reverence et dit :  Sire, plaise vous sça̲voir      que j'ay esté a Seguonye, ou j'ay trouvé grant     peuple devant, qui tiennent la ville assiegee et la     royne qui est dedans, et presentay voz lectres aux     barons et cappitaynes de l'armee, lesquelz inconti̲nant     se assemblerent, et firent lire les lectres par ung     de leurs gens.
Et incontinant qu'ilz les eurent fait     lire, ilz me firent tirer a part, et tindrent conseil.
Au bout de deux heures apres, m'envoyerent querir,     et me firent responce de bouche en disant qu'ilz     s'esmerveilloient grandement de quoy vous  preniez     peine et soucy d'une chose qui en riens ne vous     touchoit, et que vous ne vous mectez ja en telle     adventure de les aller chercher au pays pour telle     achoison, et que par quelque promesse que leur dit     roy vous aye fait ne vous en debvez mesler, car     pour voz lectres ne pour voz menasses ne lairront a     mectre fin a leur entreprinse, car avecques vous ilz     n'ont riens a faire.
Je leur requis qu'ilz me baillassent     leur responce par escript, mais ilz me respondirent     que aultre chose n'en auroye, et me firent commande̲ment     que dedans six heures vuydasse le siege et bien     tost le pays.
Et quant je vis que aultre chose ne      pouvois faire, m'en suis retourné, et me semble que la     ville est assez forte a l'encontre d'eulx et ne la pour̲roient     prendre d'ung long temps, se il y a vivres     dedans et gens qu'ilz soient leaulx a leur dame.
Quant le roy ouyt celle responce il en fut moult     mal content, et non sans cause, mais le roy d'Es̲paigne     et les barons de France en estoient bien     joyeulx, car grant vouloir avoient que le roy y allast     en armes comme il fit.
Car incontinant le roy manda     tous ses barons, cappitaines et chefz de guerre, et     sans aulcun delay fit appareillier tout  ce qui estoit     de besoing pour aller en Espaigne commancer la guerre     contre les barons du pays.
Si fut fait telle diligence     que a la fin du moys de may ensuivant le roy partit     de Paris avecq le roy d'Espaigne, jusques au nombre     de cinquante mille bons combatans bien en point,     et s'en vint passer a Bourdeaux, et de la a Baionne.
Comment le roy de France arriva en Espaigne      et ne trouva personne en chemin si non le gou̲verneur     d'Espaigne lequel s'enfuit incontinent.
Quant le roy fut près d'Espaigne, il mit ses gens      en moult belle ordonnance, et donna la charge de     l'avant garde au roy d'Espaigne.
Ilz entrerent en     Biscaye tousjours serrez ensemble, car ilz n'estoient     jamais loing les ungs des aultres de deux ou de trois     lieues ; si ne trouverent adventure aulcune que a     compter face jusques ilz furent bien avant dedans      Espaigne ou ilz rencontrerent le gouverneur dudict     pays avecq bien vingt cinq mille combatans qu'il     avoit amassez, qui estoient fort mal acoustrez.
Et     quant  ilz apparceurent  noz gens qui venoient bien     serrez et rengez, le cueur leur faillit et s'en fouyrent     de peur qu'ilz avoient, de quoy noz gens ne firent     pas grant compte, car ilz vouloient aller lever le siege     de devant Seguonye.
Si arriverent devant une ville     qui leur fut ouverte, appellee Burges, qui estoit une      des bonnes citez du pays, et le roy les print a mercy      pource qu'il avoient si tost obey.
Comment les embassadeurs des barons d'Es̲paigne      vindrent devers le roy de France pour     avoir paix.
En celle ville de Burges sejournerent huit jours     le roy de France et d'Espaigne.
Et ce pendant le roy     de France remit a son obeyssance grant partie des     villes a l'entour.
Et celles qui faisoient grant signe     de rebellion il les faisoit raser et mectre tout a feu     et a sang ; les aultres qui venoient a mercy leur     pardonnoit, tellement que le bruit et l'effroy fut si     grant par tout Espaigne que toutes les villes, citez     et chasteaux apportoient les clefz et venoient faire     obeissance au roy de France.
De la a huit jours passez     s'en partirent pour aller  droit a Seguonye, mais ilz     trouverent en chemyn l'ambassade des barons du     siege qui venoient devers le roy pour traicter paix.
Et fut fait plusieurs remonstrances au roy de     France de la part desdicts barons, en eulx complai̲gnant     a grant tort du roy d'Espaigne leur seigneur ;     mais pour en faire bref, le roy de France, qui moult     saige et vaillant estoit, congnoissant leur malice et     mal talant, fit responce que, se bon leur sembloit,     qu'ilz se missent en deffence, car jamais il ne les     prendroit a mercy jusques a ce qu'il verroit et      viendroient tous les nobles a genoulx devant leur roy     crier mercy, et le peuple tout en chemise, nues testes,     et que des plus coulpables il en pugniroit jusques au     nombre de cinquante, afin qu'il en fust perpetuelle     memoire.
Ceulx qui estoient venuz pour ladicte em̲bassade     furent bien esbays, et non pas sans bonne     raison, voyant que a la puissance de France ne pour̲roient     resister, et mesmement que ja les deux tiers     du pays estoit ja en sa main.
Si ne sceurent que faire,     fors qu'ilz obtindrent du roy dix jours de respit     pour aller notiffier les nouvelles a ceulx qui les     avoyent envoyez.
Et quant ilz furent  devers eulx     et leur eurent dit et fait leur rapport, tous furent si     estonnez que le plus hardi ne sçavoit que dire.
Comment les embassadeurs des barons du royaulme     d'Espaigne apporterent la responce que leur avoit     faicte le roy de France.
Et comment le populaire     vint pardevers luy pour luy crier mercy quant     ilz sceurent les nouvelles du roy de France.
Comment le populaire fut tantost dessevré d'avec     les seigneurs, par quoy, voyant que resister ne pou̲voient,     si vindrent tous a la mercy du roy de France     en la forme que les embassadeurs leur avoient de̲nuncié,      le roy les receut a mercy, et se informa      diligemment des principaulx ammoteurs de cestuy     peuple, et trouva que quatre des plus grans barons     d'Espaigne avoient cecy machiné pour parvenir au     royaulme a leur vouloir.
Ceulx furent prins, et jusques     a cinquante de leurs complices, que le roy fit mener     après luy jusques a Seguonye devers la royne, laquelle     vint a grant honneur et moult belle compaignie     au devant dudit roy  et de son mary jusques a quatre      lieues.
Quant elle fut devant le roy de France, elle se	      mit a deux genoulx d'aussi loing qu'elle le peut     veoir, et de la ne se voult lever jusques le roy hasti̲vement     descendit et la redressa, puis la baisa.
Et la      royne, qui moult sage dame estoit, va dire telles   parolles :  Helas, treshault et puissant roy, qui      pourroit vous recompancer le treshault bien et      secours que de vostre benigne grace avez donné      a ceste pouvre captive? C'est chose impossible a tous	       les humains, mais nostre Seigneur Jesuscrist doint      grace a monseigneur mon mary et a moy de faire      le possible, et Dieu vueille le residu parfaire en sa        saincte gloire.
Belle seur  , dit le roy, qui fort fut contant de     son recueil,   cela est tout compensé ; ne parlons      plus que de faire bonne chiere.
Et allez veoir vostre      mary qui vient icy après avec les prisonniers et gens      de vostre royaulme.
Sire , dit elle,   quant je vous voy, je voy tout,     si ne vous laisseray, mais que je ne vous desplaise,     jusques a la ville.
Quant le roy vit la grant humilité de ceste femme,       il la fit monter a cheval et s'en retourna arriere et la      mena avecq luy a force devers le roy d'Espaigne      son mary qui grant feste luy fit.
Si s'en allerent  moult       joyeusement en devisant de moult de choses jusques       en la ville, laquelle fut toute tendue le plus richement       que l'on peut faire.
Et fut receu le noble roy de      France au plus grant honneur et humilité que l'on      peut, dont luy et tous ses gens se contenterent moult      fort, et furent bien joyeux de veoir cette belle ville       et si bien acoustree comme elle estoit, car oncques      n'avoient veu telles besongnes.
Comme le noble roy de France entra en la noble     ville de Seguonye avec le roy et  la royne d'Es̲paigne      et aussi les prisonniers qu'il menoit     après luy pour en faire la pugnition telle qu' il     appartenoit.
Quinze jours dura la feste en Seguonye, ou il fut     fait de moult beaulx esbatemens et joustes que je     laisse pour cause de briefveté, mais tousjours faisoit     faire le noble roy de France justice de ceulx qui     avoient encommancé l'injure contre le roy d'Es̲paigne.
Si fit au bout de quinze jours drecer ung es̲chaffault     au milieu de la ville, et illec devant tout le     peuple, fit decoler les quatre plus principaulx coul̲pables     du cas, puis envoya  en chascune bonne ville     cinq des aultres pour monstrer exemple au peuple     de bien servir et obeyr a leur roy mieulx qu'ilz     n'avoient fait par avant, et que ung chascun y prist     exemple.
Après ce, mit le roy d'Espaigne en son     royaulme, et fut mieulx obey et crainct que jamais     n'avoit esté par avant.
Cela fait, deslibera s'en retour̲ner     en France avecq son armee, car il avoit mis tout     le pays en bonne paix et concorde.
Comment le roy d'Espaigne et la royne, voyant     que le roy de France s'en vouloit retourner, se     vindrent agenoillier devant luy, en luy remer̲ciant       le bien, l'honneur et le service qu'il leur    avoit fait et luy recommanderent leur fille.
Quant le roy d'Espaigne et la royne virent que le     roy de France s'en vouloit retourner en France, si     ne sçavoient en quelle maniere ilz le devoient remer̲cier     ne regracier le bien et l'honneur qu'il leur avoit     fait, par quoy s'en vindrent devant tout le peuple     mectre a ses piez en disant :   Treshault et puissant      roy, bien savons que icy ne povez bonnement guieres       demourer, pour les grans affaires  de vostre royaulme.
Si savons bien que a nous n'est pas de vous pouvoir      recompancer en aulcune maniere, mais toutesfoiz      ce que en nous sera desirons fort de faire et acomplir      envers vous: si vous prions et requerons que vueillez	      mectre sur nous et noz successeurs tel tribut et      revenu comme il vous plaira, car de vous et voz      successeurs voullons doresnavant tenir nostre      royaulme comme bons et loyaulx subgetz, car c'est      bien raison.
Quant le roy ouyt ses parolles, il en          eut moult grant pitié ; si leur respondit en les rele̲vant :       Mes amys, croyez que envie de gaigner et      acquerir pays ne m'a pas fait venir en ce royaulme,      mais le desir et vouloir de justice augmenter, et les       honneurs royaulx garder et entretenir.
Si vous prie     que plus ne soit parlé de ces parolles, ains le vous       deffens en autant que craignez a me desplaire ; mais       pensez de bien faire et sagement gouverner voz sub̲getz      en bonne justice et en craincte de Dieu, car par      ce moyen prospererez et non aultrement.
Et si riens       vous survient, faictes le moy savoir, car sans nulle       faulte vous secourray et ayderay.
Quant ilz virent la grant amour et cordialité que      le roy  avoit envers eulx, la royne print sa fille,      qui estoit de l'eage de cinq a six mois, entre ses bras,      et vindrent devant le roy de France, luy requerant      que son plaisir fust ouyr et escouter une petite re̲queste      qu'ilz luy vouloient faire.
Je le veulx bien  ,      dit le roy.
Adonc la royne commença a parler ainsi :      Sire, puis que ainsi est que a vous du tout avons      nostre esperance, vous prions et requerons que ceste      pouvre fille que voyez icy entre mes bras vous soit       pour recommandee, car jamais n'avons esperance       d'avoir aultres enfans, pource que sommes desja       fort sus l'eage, par quoy si Dieu luy donne grace de       vivre eage competant pour marier, vostre plaisir      soit la pourveoir de mary comme il vous plaira et       que verrez que luy sera necessaire, et a icelluy bailler      le regime et gouvernement de cestuy pays, car nous       voullons que de par vous y soit mis et ordonné roy       comme bon vous semblera, car c'est raison.
Quant le roy de France vit leur grant humilité      et affection, le cueur luy attendrit et eut grant pitié      d'eulx, et leur respondit en ceste maniere :  Chers       amys, je vous remercie la grant affection et amour       que avez  envers moy, et sachez que vostre fille n'est       pas a refuzer.
Et si Dieu donne grace a mon filz de       venir en eage parfait, et vostre fille aussi, je seroye       moult joyeux que fussent conjoins par mariage ensem̲ble,      et si Dieu me donne grace de vivre jusques a      l'heure, je vous prometz que mon filz n'aura aultre      femme que vostre fille.
Helas, sire, pour Dieu mercy, n'entendez pas que     monseigneur mon mary et moy soyons si presump̲tueux      que le vous ayons dit et requis a celle fin que     la prenez, mais seullement pour quelque seigneur de     voz barons tel que vostre bon plaisir sera, car trop     noz feriez de l'honneur de luy donner vostre filz.
Certes  dit le roy,  ce qui est dit est dit, et se      nous vivons, il en sera plus avant parlé, car mainte̲nant     n'en pouvons bonnement aultre chose faire ;    si prendrons congé de vous.
Vrayement , dit la royne,  s'il vous plaist, mon̲seigneur     mon mary et moy vous conduyrons jusques     a Paris, car j'ay grant desir de veoir ma treshonnoree     dame la royne.
Mes amys , respondit le roy,  vous ne pouvez     bonnement bouger ne ne devez quant a present,     car ce peuple que nouvellement a esté reduit, pour̲roit      facillement en vostre absence estre seduit  en     peu de temps, car tous les coulpables ne sont pas     mors, ne aussi les parens des pugnis, que pourroient     faire a l'encontre de vous quelque vengence ou quelque     maulvaise conspiration, par quoy ne veulx que nul̲lement      vous vous despartez d'icy, mais que seulle̲ment     les entretenez en bonne paix et amour, et vous     tenez sur voz gardes, et tenez bonne justice et craignez     et aymez Dieu, et le servez, car tout bien vous en      adviendra, et sans sa grace vous ne pouvez nul bien    avoir.
Je vous recommande aussi l'estat de l'esglise     et les pouvres, et gardez bien qu'ilz ne soient oppri̲mez     ne follez, et Dieu vous aymera.
En ces belles      remonstrances et enseignemens que le roy leur fit,      present plusieurs barons, prindrent congié les ungs      des aultres a grans souspirs et regretz.
Comment le roy de France print congié du roy d'Es̲paigne     et de la royne, et comment le peuple     du pays acompaignerent le roy grant chemin.
Toutesfoiz, pour abregier, le roy se despartit d'Es̲paigne     a grans pleurs et lamentations  du roy, de la     royne et de ceulx du pays, qui l'acompaignerent grant      espace de temps, et donna le roy d'Espaigne de grans      et riches dons au roy et aux barons et chevaliers,      tellement qu'il n'y avoit en toute l'armee petit ne      grant qui ne s'en louast, et qui ne tint le roy d'Es̲paigne      a vaillant et puissant roy.
Si firent tant par      leurs journees qu'ilz vindrent a Paris ou ilz furent      moult joyeusement et honnorablement receuz, et      dura la feste dix jours.
Puis print chascun congié      du roy qui bien les envoya joyeulx et contans en       leurs maisons.
Comment le roy de  France morut, dont fut demené      grant dueil par tout le royaulme.
Le bon roy de France au bout de quatre ou cinq      ans, print une maladie que longuement luy dura,       et en la fin en morut, dont fut grant dommaige au      pays, et en fut demené grant dueil par tout le      royaulme et expressement la royne que moult l'ay̲moit.
Si fut enbasmé comme a tel prince et seigneur     appartenoit.
La  royne qni saige dame estoit, après     la sepulture du roy, print le gouvernement du     royaulme, pource que son filz estoit encores jeune,     et le gouverna en bonne paix et transquilité et union     de justice.
Quelque espace de temps après, fut sacré     a roy monseigneur Jehan son filz, dont fut fait par     tout le païs une merveilleuse joye.
Si laisserons a     parler d'eulx et retornerons au roy d'Espaigne     et a la royne, qui si bien ensuivirent et garderent les     bons enseignemens que le roy de France leur avoit     faitz qu'ilz garderent et gouvernerent leur païs et     royaulme en bonne paix, justice et amour de leurs     subgetz.
Comment le roy et la royne d'Espaigne sceurent     que le bon roy de France estoit mort, dont ilz     demenerent grant dueil.
En ce temps vint nouvelles en Espaigne comme     le roy de France alla de vie a trespas, dont fut de̲mené     ung merveilleux dueil par le roy et la royne     et les barons du pays, et n'y eut monastere, esglise     ne convent ou le roy ne fit faire obseques, prieres et      oraisons pour l'ame du bon roy  et en porterent     le roy et la royne le dueil ung an et moult bien en      firent leur devoir.
Toutesfoiz il n'est dueil que au     bout de quelque temps ne se appaise, et que l'on     n'oblie, et mesmement quant les parties sont loing     l'une des aultres.
Le roy et la royne d'Espaigne     nourrirent leur fille moult bien et luy firent ap̲prendre      toutes bonnes meurs et a parler tous lan̲guages,      tant que on ne sçavoit fille en tout le royaulme      plus belle, plus sage, ne mieulx moriginee qu'elle       estoit.
Le pere et la mere devindrent vieulx, qui      aultres enfans n'avoient que celle fille de l'eage de      quinze ans ou environ, et panserent entr'eulx qu'il      estoit besoing et temps pour le mieulx de la marier      a quelque ung qui gouverneroit le royaulme.
Et se      faisoient enquerir par toutes terres mary que fut      propice pour la fille, car ilz avoient du tout oublié      la promesse qu'ilz avoient faicte au roy de France,      tant que les nouvelles en vindrent au roy d'Angle̲terre      qui pour lors estoit vefve, par quoy envoya une       embaxade en Espaigne.
Comment le roy d'Angleterre fiença la fille  du     roy et de la royne d'Espaigne, appellee Anne,     par procureur.
Le roy d'Angleterre, qui ouyt parler de ceste fille     qui estoit tant belle, tant sage et bien moriginee,     ce pensa en luy mesmes qu'il seroit bon que la fist     demander.
A ceste cause envoya en Espaigne une     moult belle compaignie de ses barons et chevaliers     en embassade pour demander la fille en mariage,     et donnerent plusieurs beaulx presens au roy et a la     royne, a la fille et aux barons et chevaliers d'Es̲paigne     pour mieulx les attraire a leur voulenté.
Et firent tant envers le roy et la royne que leur fille     leur fut accordee, dont la fille n'estoit pas bien con̲tante,     car on luy avoit raporté que le roy d'Angle̲terre      estoit desja fort vieulx et cassé.
Mais pour      amour de son pere et de sa mere n'en oza mot sonner,      a celle fin qu'ilz n'en fussent marriz ne courroucez     a l'encontre d'elle.
Les fiançailles furent faictes par     procureur, et la fiença le procureur et conte de Len̲castre     pour et au nom du roy, dont les Anglois     furent moult joyeulx, et en firent grant feste, et     donnerent de beaux joyauls a  leur nouvelle dame     et aux damoiselles.
Huit jours après s'en voulurent      retourner pour faire la responce au roy comme ilz      voient exploicté et besongné, et fut prins terme      d'espouser, et promirent que dedans ledict temps      ameneroient leur roy pour parachever le mariage.
Si prindrent congié les ungs des aultres, et s'en par̲tirent     les Anglois bien joyeulx d'Espaigne de ce     qu'ilz avoient si bien fait la besongne.
Et firent tant      par leurs journees qu'ilz arriverent en Engleterre,     ou ilz furent receuz a grant joye, et vindrent a     Londres ou le roy les festoya merveilleusement.
Comment les ambassadeurs apporterent les nou̲velles     au roy d'Angleterre de ce qu'ilz avoient     fait avecq le roy d'Espaigne.
Si furent les ambassadeurs receuz a moult grant     honneur et joye du roy d'Angleterre leur seigneur,     et leur demanda comment ilz avoient besongné     touchant la matiere.
Le conte de Lencastre respon̲dit,     comme eulx estre arrivez en Espaigne, en par̲lerent     au roy  et a la royne,  lesquelz nous firent res̲ponce     qu'ilz estoient bien joyeulx du mariage, et que     vous leur faisielz beaucop de l'honneur, par quoy, sans     plus actendre, la fiançay pour vous comme procu̲reur,     et avons mis terme d'espouser d'huy en quatre     moys.
Le roy, oyant les nouvelles, fut si souspris     de joye qu'il fit crier parmy Londres que l'on ne      ouvrist les boutiques de huit jours et qu'on fit feste.
Ce pendant fit faire le roy d'Angleterre grant appareil      pour aller espouser celle qui avoit desja gaigné le      cueur de luy, car il desiroit fort la contempter pour      les biens que on luy avoit dit d'elle, et aussi pource      que on luy avoit raporté secretement qu'elle ne pre̲noit     pas plaisir au mariage.
Et pource que le roy d'An̲gleterre      ne trouvoit pas bien en son pays draps d'or      a sa voulenté, deslibera de venir passer a Paris pour      soy y fornir de bagues, couliers et joyaulx comme      mestier luy estoit.
Si s'en partit d'Angleterre bien      acompaigné de chevaliers et barons, car en celuy      temps n'estoit nulles nouvelles de guerre.
Si vint      descendre en Normandie a quelque quatre vingts        chevaulx acoustrez selon la mode  du pays, et fit      tant par ses journees qu'il vint a Paris, la ou estoit      le jeune roy de France de l'eage de dix huit a vingt      ans, tant beau, tant sage que merveilles.
Et par la      royne sa mere totallement se gouvernoit, et bien      luy en prenoit, car elle tenoit le royaulme en bonne      police, justice et transquilité.
Comment la royne de France envoya au devant      du roy d'Angleterre des plus grans de ses barons      et aussi les bourgeois de la ville.
Quant la royne de France sceut la venue du roy      d'Angleterre, elle fit aller au devant de luy tous les      barons et bourgeois et citoyens de Paris, en moult     belle ordonnance.
Ce jour n'estoit pas a Paris le jeune     roy, ains estoit allé a la chasse a ung sanglier au boys     de Vincennes, ou il demeura tout le jour.
Quant le     roy d'Angleterre fut entré dedans Paris, il vint veoir     la royne, laquelle moult bien le festia.
Et ainsi qu'ilz     estoient au soupper le roy d'Angleterre desclara     a la royne la cause de son voyage, et pour quoy     il estoit passé par France.
Si loua merveilleusement     la beaulté et le sens de la pucelle, et ne fut au soup̲per     parlé d'aultre matiere, car le roy y avoit grande     affection, et mesmement comme ces vieillars qui     sont incontinent bridez.
Après soupper les instru̲mens     vindrent et dancerent et firent la meilleur chiere     qui leur fut possible.
Le roy d'Angleterre souhaicta     fort a veoir le jeune roy de France, et après qu'ilz     eurent longuement passé temps, le roy s'en alla      retraire et aussi toutes ses gens, qui moult furent     joyeux du recueil et de l'honneur que la royne leur     avoit fait.
Quant le roy fut en sa chambre, ilz encom̲mancerent     a parler et louerent merveilleusement      la royne, que si grant honneur leur avoit fait.
Quant     la royne fut en sa chambre, bien luy souvint des   parolles que le feu roy son mary luy avoit dictes     quant il revint d'Espaigne, comme il avoit promis         a son filz la fille du roy d'Espaigne.
Aussi desiroit     elle fort que son filz fust marié.
Si envoya querir le     duc d'Orleans et le duc de Bourbon, qui en Espaigne     avoient esté avec le roy, et leur dit en ceste manière :      Beaux cousins, je vous ay envoyé querir comme      mes principaulx amys  et de mon filz.
Vous avez      ouy les grans biens qu'on dit estre en ceste fille      d'Espaigne.
Il est temps, comme vous voyez, que le     roy mon filz soit marié ; si me suis pencee que plus      beau mariage ne pourroit trouver, si la fille est telle      comme l'on dit : pource vous prie que m'en conseillez,      car bien croy que si le roy d'Espaigne savoit que      mon filz la voulsist avoir, vouluntiers la luy don̲neroit.
Les seigneurs regarderent la royne et luy      dirent en effect que mieulx ne pouvoit faire.
Si se      tindrent fort coulpables de ce que plus tost n'en     avoient parlé, et pour ce a celle heure s'en allerent      monter a cheval a peu de compaignie, et s'en allerent      au bois de Vincennes devers leur jeune roy leur sei̲gneur      luy dire les nouvelles.
Si le trouverent couché,      mais dès incontinent qu'il sceut qu'ilz furent arrivez,      les envoya querir, et les fit venir jusques a son lit       pour savoir que les mouvoit a celle heure, car desja      estoit fort tard.
Comment le duc d'Orleans et de Bourbon vindrent     toute nuyt au boys de Vincennes pour apporter      les nouvelles au roy comme vous orrez.
Quant les barons eurent tout compté au roy la      matiere que avoit esté entre sa mere et eulx, il leur      dit qu'ilz s'allassent coucher, et que demain au bon      matin il y auroit pensé, et leur en feroit responce,      par quoy les barons prindrent congié de luy et s'en      allerent en leurs chambres.
Et quant ilz s'en furent      allez, le roy cuydoit dormir, mais il ne pouvoit, si      veilla toute la nuyt en pensant a la beaulté qu'ilz      luy avoient dit qui estoit en la fille, car elle luy estoit     ja entree au cueur, mais il doubtoit fort le reffuz,       pource que le roy d'Angleterre l'avoit  ja fiancee.
Et deslibera en soy une moult estrange façon de faire,      laquelle il delibera en son entendement de faire et       acomplir, et la mena a fin le plus sagement que      oncques fit personne.
Quant vint au matin, le roy se leva, qui n'avoit     pas oublié la besongne, si dit a ses barons :  Je veulx      aller par devers ma mere la royne, si secretement      que ne soye apparceu.
Allez vous en devant, et me      faictes assembler tous les principaulx de mon conseil      en quelque lieu que n'en soit mot sonné.
Tantost     partirent de Vincennes et vindrent a Paris, car     guieres n'estoit loing, et  vindrent devers la royne     luy dire ce qu'ilz avoient besongné, et comment le     roy venoit dissimulé, car il ne vouloit estre congneu     des Anglois, congnoissant que le roy y avoit une     singuliere affection en la besongne.
Si vint vers sa     mere, que incontinant qu'elle le vit, luy fit une mer̲veilleuse      chere.
Si fit dès l'heure assembler les prin̲cipaulx      de sa baronnie et de son conseil, et quant     il y fut, commença a parler en ceste maniere :     Comment le roy de France vint dissimulé a     Paris pour peur qu'il ne fust congneu des An̲glois.
Ma chere dame et mere, j'ay entendu ce que     m'avez mandé, et y ay assez pencé, et sçay bien que     vous ne mes parens que icy sont ne me vouldriez     conseillier chose que ne fust a mon honneur et prouf̲fit.
Si la chose est telle comme l'on dit, je y voul̲droys     bien entendre, car mieulx ne sçaurois trouver,     mais je y voy deux grans ostacles et empeschemens,     pource qu'elle est fiancee au roy d'Angleterre, qui y     va pour l'esposer, par quoy a l'aventure le roy     d'Espaigne ne vouldra  pas rompre sa promesse,     et si ainsi estoit, ce nous seroit ung deshonneur et     reprouche perpetuel.
L'aultre point si est que si     ledict roy d'Espaigne la nous octroye, et puis quant     nous l'aurons veue, et elle ne nous est agreable,     ce seroit une aultre grant villenye de luy avoir fait      perdre son premier mariage, et, comme vous sçavez,      c'est une chose que doit venir de franche voulenté,      car c'est une longue chance que mariage.
Et pour      donner a ces deux pointz conclusion et fin, je me suis      pensé de m'en aller en Espaigne en habit dissimulé,     en la plus grant gorre et triumphe que sera possible,     et changeray mon nom, et feray aller mon armee     par quelque aultre lieu et mes chariotz, que tous les     jours sçauront de mes nouvelles.
Et quant je seray     arrivé de par dela, selon que je verray la matiere      d'espouser ou non, je le feray.
Si vous prie que en ce     vueillez adviser et en dire voz oppinions, car je ne     suis point arresté a mon oppinion que je ne vueille     bien faire et user par vostre bon conseil.
Quant la royne ouyt ainsi si sagement parler son      filz, elle en fut moult joyeuse, si furent tous ceulx du     conseil.
Adonc la royne va dire en ceste maniere :       Mon tresaymé filz, il me semble que avez merveil̲leusement      et sagement prins vostre voulenté et       intention de vous en aller en la maniere que avez       devisee, car principallement nul mariage ne se doit       faire si les parties ne s'i consentent et qu'elles y       viennent par bonne et vraye amour, aultrement il      en vient de grans inconveniens.
Pource je suis de      vostre oppinion, pourveu toutesfoiz que au plus hault      estat que faire ce pourra vous y alliez, si cas d'aven̲ture      advenoit que le mariage se fist, car monseigneur     vostre pere en vint en grant triumphe et honneur,      par quoy ne fault pas amoindrir vostre estat, car il      est besoing que y soyez fort et en grant triumphe      pour tousjours honnorer et faire craindre vostre      royaulme.
Pour abreger, tous furent de celle     oppinion.
Et quant tout fut conclu, l'on ordonna que     le roy ne verroit point le roy d'Angleterre, si non     secretement affin que ne fut de luy congneu, et fut     ordonné que tous les draps d'or et de soye, les plus     beaulx bagues, chaines, coliers et aultres choses     servans a la matiere, seroient retenuz et prins pour     porter en  Espaigne, et que on en laisseroit une partie     pour ayder a fournir le roy d'Angleterre, et que la     royne l'entretiendroit sept ou huit jours jusques le     roy de France seroit prest de partir.
La royne fit     ouvrir tous les tresors du feu roy son mary, qui     estoient merveilleusement grans, car jamais n'avoit     heu guerre que en Espaigne, par quoy il s'i trouva     grant habundance de riches joyaulx, lesquelz le roy     print pour porter avecques luy.
Le duc d'Orleans     eut en charge de faire la diligence de l'apprest     de ce qui estoit necessaire.
Si print cent des plus     beaulx barons de cheux le roy qui estoient de son     eage, et cent jeunes pages que merveilleusement     estoient beaux, car ilz avoient les cheveux aussi      jaulnes que fin or.
Si les fit le duc d'Orleans habiller     de livree comme il luy sembla pour le mieulx.
Le roy retourna a Vincennes, et dit audict duc     d'Orleans qu'il fist la plus grant diligence que faire     ce pourroit, et que incontinent que les pages et     barons seroient prestz, que les luy amenast a Vin̲cennes,      et ce pendant ledict duc d'Orleans et de Bour̲bon,     qui eurent ladicte charge,  firent apprester     deux mille hommes d'armes des plus grans du      royaulme, et quatre mille archiers avec les costilliers      et pages pour conduire et garder le grant nombre      des coffres et bautz qu'il menoit.
Car dedans iceulx      furent mis habillemens, draps d'or et de soye, bagues      et aultres richesses innumerables, et fit mener avecq      lesdictz sommiers, chariotz, costuriers et brodeurs      qu'ilz ne faisoient aultre chose que faire habillemens      de diverses manieres.
La royne entretint le roy      d'Angleterre au mieulx qu'elle peut, et le plus hon̲norablement      que faire ce pouvoit, en actendant      que son filz fut prest.
Et ce pendant ledict roy fai̲soit      chercher draps d'or et de soye, et aultres bagues      pour eulx fornir, lesquelz en trouverent bien peu,      car le roy de France avoit prins tout le meilleur       et le plus beau, dont les Anglois estoient fort esbays      comme en une telle ville que Paris y avoit si peu de      draps de soye ; toutesfoiz leur fut force de prendre      en gré ce qu'ilz trouverent.
Ce pendant le roy de      France fut prest pour partir, et s'en allerent secretement      par bandes, les ungs par ung lieu, les aultres        par ung aultre, tellement que le roy d'Angleterre  ne      ses gens ne s'en apparceurent point.
Comment les cent chevaliers et les cent pages tous     montez et habillez de mesmes arriverent devers     le roy de France a Vincennes.
Les cent barons et les cent pages en belle ordon̲nance      vindrent devers le roy a Vincennes, habillez      si mignonnement que c'estoit merveilles et belle     chose a veoir ; tous estoient vestuz de velours noir     brodé tout a l'entour de fin or, et les pourpoins     de fin satin cramoisi.
Ilz estoient merveilleusement     beaux et blondes, et bien en point, mais sur tous     estoit le roy le plus beau et le plus parfaict, car bel     et grant homme estoit.
Si deffendit incontinant a     ses gens qu'ilz ne dissent a personne qu'il estoit,     si non qu'il avoit nom Jehan de Paris, et qu'il estoit     filz d'ung riche bourgeois dudict lieu qui luy avoit     laissé moult grande richesse et grans biens après son     decex.
Quant il sceut que le roy d'Angleterre vouloit     partir demain de Paris, il part et tire son chemin par     la Beausse, car il savoit bien que  ledict roy vouloit     tirer a Orleans et de la a Bourdeaux, et pource il     s'en alla devant jusques vers Estampes.
Et quant     il fut adverti que le roy d'Angleterre venoit, il partit     d'Estempes, et se mit a chevaucher la Beausse tout     bellement, pour contreactendre le roy d'Angleterre.
Ce fut ung mardi, après que le roy Jehan de Paris     ce faisoit nommer, et chevauchoit bellement a tout     deux cens chevaulx grisons et gens telz comme avez     ouy compter cy devant, et son ost estoit allé par     aultre chemin, affin que le roy d'Angleterre ne les     apparceust, et conduisoient les chariotz et richesses     de Jehan de Paris, et avoient tous les jours nouvelles      les ungs des aultres.
Le roy anglois ce partit iceluy     jour d'Estempes et chevauchoit moult fort ; si luy     dirent ses gens que devant eulx avoit une compai̲gnie     de gens moult bien acoustrez,  il seroit bon     envoyer veoir que c'est.
Comment le roy d'Angleterre envoya l'ung de ses      heraulx pour les veoir et savoir que c'estoit et     comment il demanda le chef de la compaignie.
Alors le roy d'Angleterre commanda a l'ung de ses     barons qu'il allast querir ung herault.
Si fut inconti̲nant     venu, et alors le roy luy dit et chargea que il     allast veoir celle belle compaignie et qu'il s'enque̲rist     et demandast qui estoit le seigneur d'eulx,     et qu'il le saluast de par luy.
Incontinant le herault     partit et picque son cheval des esperons et fit tant      qu'il arriva près d'eulx, et regarda comme ilz chevau̲choient      en belle ordonnance et tous les chevaulx      pareilz.
Il ne sceut que faire, car ilz luy sembloient      estre tous anges descendus des cieulx, ny oncques       en sa vie n'avoit veu si belle compaignie.
Si print      courage, et se mit en la garde de Dieu, et vint jusques      au plus près des derniers, tout paoureux et tremblant      et dit :  Dieu vous gard, messeigneurs.
Vueillez       sçavoir que le roy d'Angleterre mon maistre, que vient        icy après moy, m'a envoyé vers vous pour savoir       qui estoit le cappitaine et seigneur de si belle com̲paignie.
Amy , dit l'ung d'eulx,  elle est a Jehan de      Paris nostre maistre.
Et est il icy ?   Ouy , respondirent les François,  il chevauche      bien loing devant.
Et vous semble , dit il,  que  je puisse parler      a luy, et quel cheval il chevauche ?   Vous pourrez bien parler a luy, mais que vous     vous hastez ung peu de chevaucher.
Et comment le congnoistré je ?   Vous le congnoistrez par ce qu'il est habillé     comme les aultres, mais il porte une petite verge     blanche en sa main.
Si dit le herault,  Grant mercy.
Adonc chevauche     le herault parmy la presse, voyant si grant triumphe     qu'il en estoit quasi en reverie.
Si chevaucha tant     qu'il vit celuy qu'il demandoit ; si vint a luy et le     salua en disant :  Treshault et puissant, je ne sçay      voz tiltres par quoy vous puisse honorer, si me aurez      pour excusé.
Plaise vous sçavoir, mon tresredoubté      seigneur, que le roy d'Angleterre, mon maistre,      m'a icy envoyé par devers vostre seigneurie, sçavoir      quelz gens vous estez, car il est icy bien près, et de̲sire      fort estre en vostre compaignie.
Mon amy, vous luy pourrez dire que je me re̲commande      a sa bonne grace, et que s'il chevauche     ung peu legierement, nous pourra actaindre, car nous     ne chevauchons pas trop fort.
Et que lui diray je qui vous estes  ?  Mon amy, dictes luy que Jehan de Paris suis     appellé.
Le herault ne l'oza  plus interroguer, doubtant     luy desplaire.
Si s'en retourna vers son seigneur tout     esmerveillé de ce qu'il avoit veu.
Si chevaucha     si fort qu'il vint devers le roy, et quant fut a luy,     luy compta les triumphes et merveilles qu'il avoit     veues et ouyes, et luy dit qu'ilz estoient environ     deux cens chevaulx tous d'une livree, et estoient les     chevaulx tous d'ung poil, et y avoit cent hommes     et cent pages, tous d'ung mesmes habit et de mesure     d'eage, les plus belles gens que jamais il avoit veuz.
Si croyrois je plus tost que ce fussent esperitz     que corps mortelz.
Toutesfoiz, suis venu a eulx et ay      tant fait que j'ay parlé a leur maistre, lequel j'ay       salué de par vous, et m'a dit qu'il estoit nommé       Jehan de Paris, car plus avant ne l'ay ozé interroguer,       et si n'y a difference entre eulx et luy, si non qu'il       porte ung baston blanc en sa main, et est merveilleusement       bel par sus tous les aultres, et ne chevauche       pas fort que tost ne l'ayez aconceu.
Comment le roy d'Angleterre commanda a ces      barons qu'ilz chevauchassent quant il sceut les     nouvelles de Jehan de Paris.
Or chevauchons , dit le roy d'Angleterre,et     alors dit au plus principaulx de ses barons qu'ilz      chevauchassent au près de luy en belle ordonnance.
Si chevaucherent tant qu'ilz vindrent joindre jusques      aux derniers.
Et quant il les vit, il en fut moult es̲merveillé ;      toutesfoiz les salua moult doulcement, et ilz      luy rendirent son salut.
Messeigneurs , dit le roy      anglois,  je vous prie que me vueillez monstrer Jehan      de Paris, pource que l'on m'a dit qu'il est seigneur      de ceste belle compaignie.
Sire , dirent ceulx,  nous sommes ses serviteurs ;       si le trouverez ung peu plus avant, ou il porte ung       baston blanc en sa main et chevauche devant pour l'amour de la pouldriere.
Je vois parler a luy.
En bonne heure , dirent ilz.
Tant chevaucha le roy, regardant de ça et de la,      qu'il vint jusques a Jehan de Paris, lequel il salua      moult doulcement en disant :     Comment le roy d'Angleterre arriva au près de     Jehan de Paris, en le saluant moult doulce̲ment,      et Jehan de Paris, le roy.
Dieu doint honneur et joye a Jehan de Paris,      et a sa belle compaignie.
Ne vous desplaise, car     je ne sçay le tiltre de vostre principalle seigneurie.
Sire , dit Jehan de Paris,  vous le sçavez bien,     car c'est mon droit tiltre que Jehan de Paris.
Vous     soyez le tresbien venu, et s'il vous plaist me direz     le vostre.
Voulentiers , dit le roy,  je suis le roy des An̲glois     appellé.
En bonne heure , dit Jehan de Paris,  et ou allez	    vous en ces marches ?   Certes , dit le roy,  je m'en vois marier en Es̲paigne     a la fille du roy du pays.
En bonne heure, par Sainct Piquault , dit Jehan     de Paris.
Et vous , dit le roy,  en quel pays allez vous ?   Certes , dit Jehan de Paris,  je m'en vois passer     le temps par les pays, car je me esmaye a Paris ;     et pource ay desliberé d'aller jusques a Bourdeaulx     et ailleurs, si le courage le me conseille.
Or me dictes, beau sire , dit le roy,  s'il est vostre     plaisir, de quel estat estez vous qui telle compaignie     menez, car c'est la plus belle que je vis oncques.
Certes , respondit il,  je suis filz d'ung moult     riche bourgeois de Paris que trespassa il y a long̲temps,     et me laissa moult de biens.
Si m'en vois     en despendre une partie et puis j'en amasseray de     l'aultre.
Comment amasser  , dit le roy,  et menez vous      tout ce train a voz despens ?   Ouy certes, et est bien peu de chose quant a moy,      veu ce que mon pere m'a laissé.
Par ma foy , dit le roy,  vous en serez bien      tost a bout, car il n'y a roy sus la terre que n'en      fust bien las et charge de entretenir ung si bel      estat.
Certes , dit Jehan de Paris,  il ne vous en fault       ja soucier, car j'en ay bien plus ailleurs.
Or chevau̲chons      plus fort, car il nous fault aller anuyt coucher      près d'Orleans.
Si s'en vont chevauchant plus fort      que n'avoient acostumé.
Et le roy disoit par fois a ses      gens :  Cest homme est bien fol de ainsi allant des̲pendant       le sien par le pays a si grant triumphe et       honneur, et, fut il roy ou empereur, il a ung beau       train.
Sire , dirent ses gens,  il a moult belle conte̲nance,      et ce il ne fust bien saige, il n'eust sceu assem̲bler,      pour argent qu'il aye, une telle compaignie.
Bien est vray , dit le roy,  je ne sçay que y pencer,      mais ce m'est une chose moult impossible a      croire que le filz d'ung bourgeois de Paris puisse       maintenir  tel estat.
Puis picquoit et venoit parler a       Jehan de Paris, qui ne tenoit compte de luy que bien      a point et en bonne forme.
Si tenoit une moult belle      gravité et avec ce belle contenance.
Quant ilz furent      près d'ung lieu nommé Artenay, Jehan de Paris va      dire au roy d'Angleterre, qui moult fort le regardoit :     Sire, s'il est de vostre plaisir, vous vous en viendrez     soupper avecques moy et ferons bonne chere.
Grant mercy , dit le roy,  mon amy, mais je     vous prie que viengnez avecques moy, et deviserons     des choses que avons veues.
Non feray , respondit Jehan de Paris,   je ne      laisseroye pour riens mes gens.
Et en parlant de     beaucop de choses, chevaucherent tant qu'ilz vin̲drent     audit lieu pour loger, la ou il trouva ses four̲riers     qui avoient acoustré les logis le plus sumptueu̲sement     que l'on pourroit deviser, car les cuysiniers     et maistres d'hostelz alloient tousjours devant     a celle fin que tout fut prest quant il seroit arrivé,     ce que le roy d'Angleterre ne faisoit pas, pource luy     failloit prendre en gré ce qu'il trouvoit par les hos̲telleries,      qui souvent estoient mal acostrees.
Quant     ilz furent arrivez au près de la ville  chascun s'en     alla en son logis avec leur compaignie.
Comment le roy d'Angleterre s'en alla en son logis    et comment Jehan de Paris luy envoya de ses     biens au soupper.
Quant Jehan de Paris fut entré en son logis, il fut    moult joyeulx pource qu'il estoit bien acoustré      et le soupper prest, auquel avoit grant quantité de      venaison et voullataille de toutes sortes, car il y      avoit gens qui ne faisoient aultres choses que d'aller      a travers pays pour trouver et achepter ce que leur     estoit necessaire, par quoy riens ne leur failloit.
Les gens du roy d'Angleterre firent tuer beufz et     montons, et de vieille poulaille qu'ilz trouvoient ;     vous povez pencer si elle estoit fort tendre.
Quant     il fut temps de soupper, Jehan de Paris fit porter     au roy d'Angleterre, en grans platz d'or, de viande     de toutes sortes et vin a grant foison, dont le roy     et tous les Anglois furent plus esbays que devant.
Toutesfoiz il les mercia, et se assit au soupper, tandis     que la viande estoit chaulde, car son soupper n'estoit     pas prest, et si n'y avoit pas grant  chose que atten̲due     deust estre.
Grant parlement estoit entre ses gens     et le roy de Jehan de Paris ; les ungs disoient :      Il est bien fol de ainsi legierement despendre ung      si grant tresor, lequel est impossible qu'il luy puisse      longuement durer.
Les aultres disoient :  Par     Dieu, si a il une moult belle contenance et ressemble     bien estre sage homme.
-  Certes , dit l'aultre,  je     m'esmerveille de la grant hausterité qu'il tient,     car il ne tient compte du roy nem plus que de son     pareil.
Mais ou a il si tost trouvé telle provision ,     dit le roy,  comme il nous a envoyé, ne quelle vaixelle     a il ? Vrayement c'est une choze bien dure a croire     a qui ne le verroit, toutesfoiz c'est ung beau passe̲temps      que d'estre en sa compaignie.
Plust a Dieu     qu'il voulsist tirer nostre chemin.
Certes, sire , dit ung Anglois,  si fait il jusques     a Bourdeaulx, comme il dit.
J'en suis moult joyeulx , dit le roy.
Nous n'avons     riens que luy envoyer, mais je veulx que vous soyez     qui l'irez remercier des biens qu'il nous a envoyez,     et luy dire s'il veult venir coucher en nostre logis,     car je croy que nous avons le meilleur quartier,     et si verrez son estat et façon de faire.
Voulentiers,  sire, y irons et vous en sçaurons     a dire quelque chose, s'il leur plaist nous laisser entrer,     et Jehan de Paris de par vous saluerons et sa noble   compaignie.
Comment le roy d'Angleterre envoya six de ses     barons devers Jehan de de Paris luy remercier les     biens qu'il luy avoit envoyez, et pour luy dire     qu'il vint coucher avec le roy.
Les barons du roy d'Angleterre s'en allerent au     quartier de Jehan de Paris, qu'ilz trouverent tout     fossoyé et barré de taudis, et gardes armez a la porte.
Si furent tous esmerveillez, et demanderent ausdicts     gardes a qui ilz estoient.
Et ilz leur respondirent :      Nous sommes a Jehan de Paris.
Et vous, a qui estes      vous ?   Messeigneurs, nous sommes , dirent les Anglois,      au roy d'Angleterre que nous envoye devers Jehan      de Paris luy remercier les biens qu'il a envoyez      a nostre maistre ; s'il vous plaist, nous ferez parler      a luy.
Voulentiers , dirent ilz,  car il nous a commandé     que aux Anglois ne soit riens refusé, pource qu'ilz     sont venus en sa compaignie.
Les barons entrerent     tous esmerveillez de ce qu'ilz veoient, et quant ilz     furent devant le logis  de Jehan de Paris ilz trouve̲rent     aultres gardes que la porte gardoient, ausquelz     ilz firent reverence, et leur dirent la cause de leur     venue.
Et lors le cappitaine de celle garde alla savoir      si on les laisseroit entrer, lequel fut incontinant     revenu, et dit aux Anglois :  Messeigneurs, nostre      maistre est a table, mais ce non obstant, il veult      bien que vous entrez.
Or vous en venez après moy.
Adonc se mit devant, et les barons après.
Et quant      il entra en la salle ou Jehan de Paris estoit, il se      gecta a genoulz ; aussi firent les Anglois quant ilz      virent ung tel estat, et que Jehan de Paris estoit      a table tout seul, et ses gens au tour de luy en si       belle sillence, et ceulx a qui il parloit mectoient      tousjours le genoil a terre.
La salle estoit toute tendue      de moult riche tapisserie, et le ciel et le pavement      aussi tout tendu.
Jehan de Paris bienveigna les An̲glois,      et leur fit grant chiere, et en souppant devisa       longuement avec eulx.
Et quant il eut souppé et      graces furent dictes, instrumentz de toutes sortes     commancerent a sonner en grant melodie.
L'on      mena soupper les Anglois avec les barons de France ;      si furent moult haultement servis, et tout de viande      chaulde, si s'en esmerveilloient grandement  de      la grant largesse de biens qui y estoit, et de la grant      quantité de vexelle d'or et d'argent qui y estoit.
Après soupper les Anglois prindrent congié, et s'en      retournerent au roy, auquel ilz conterent tout au long       ce que avoient veu, dont il fut de plus en plus esbay.
Si ne sçavoit que dire, mais que point ne le laisseroit      tant que leur chemin il vouldroit tenir.
Quant vint au matin, Jehan de Paris alla a l'esglise,      ou on luy avoit fait tendre ung moult riche et beau       pavillon.
Puis fut commancée la messe a beaux      chantres qu'il menoit avecques luy.
Il y eut des An̲glois      qui l'alerent bien tost racompter au roy, lequel      s'en vint le plus hastivement qu'il peut a l'esglise.
Jehan de Paris luy manda qu'il vint en son pavillon,     si l'alerent querir et luy dirent  Sire, Jehan de      Paris vous prie que veniez en son pavillon, si serez      mieulx a vostre aize.
Le roy leur dit :  Voulentiers        je iray.
Et quant le roy entra dedans le pavillon,      il salua Jehan de Paris, lequel luy rendit son salut,      et luy fit plasse auprès luy, et faisoit moult beau      veoir ledict pavillon par dedans et les beaux ; car̲reaulx      et oreilliers qui y estoient.
Aussi faisoit  beau     veoir les ornemens de sa chapelle, qui estoient     moult fort beaux et riches.
Quant la messe fut     dicte, chascun print congié, et s'en vindrent en leurs     logis pour desjeuner.
Jehan de Paris envoya au roy     d'Angleterre de viande toute chaulde comme il avoit     fait le soir.
Puis monterent a cheval et chevaucherent     en la maniere que avez ouy jusques a Bour̲deaux.
Et tousjours Jehan de Paris avoit ses logis     faitz et aournez, et fournis de vivres a planté, et a     chascun repas il en envoyoit au roy d'Angleterre,     que moult c'esmerveilloit dont icelle viande pou̲voit     venir, et en cy petites bourgades comme ilz     logeoient aulcuns soirs.
Comme le roy et Jehan de Paris chevauchoient     ensemble et devisoient de leur chemin.
Ung jour comme ilz chevauchoient par dela Bourdeaux,    le roy anglois demanda a Jehan de Paris se     il yroit jusques a Bayonne.
Et Jehan de Paris luy     respondit que ouy.
Plut a Dieu , dit le roy,  que     vostre voyage s'adressat de  venir jusques en      Espaigne, car j'en seroye moult joyeulx.
Certes , dit lors Jehan de Paris,  a l'aventure si     fera il, car si le vouloir m'en prent, je l'acompliray,     s'il plaist a Dieu ; a aultre chose ne suis je subgect     après Dieu, si non a mon vouloir, car pour homme     qui vive je ne feroys que a ma voulenté.
C'est grant chose , dit le roy,  que ce vous vivez     longuement en ce monde il vous fauldra changer     propoz, ou vous pourrez bien savoir que veult dire     soufferte.
Certes , dit Jehan de Paris,  de ce n'ay je garde,     car la Dieu mercy, j'ay des biens assez, plus que n'en     pourray en tout mon vivant gaster a tenir l'ordre     que je tiens et l'estat que je maine.
Le roy regarda ses gens en disant a soy mesmes     que cest homme n'avoit pas bon sens naturel, et     estoit tout esbay tant qu'il ne savoit que y pencer.
Mais tant y avoit que Jehan de Paris tenoit le roy     le plus aize que oncques en son vivant eut esté.
Ung jour comme ilz chevauchoient entre Eibe Faviere     et Bayonne, il se mit tresfort a plouvoir.
Comme Jehan de Paris et ses gens voyant la  pluye     venir, vestirent leurs manteaux et chapperons     a gorge.
Quant Jehan de Paris et ses gens virent que la     pluye venoit a force, ilz prirent leurs manteaux et     chapperons a gorge, et vindrent jusques auprès du     roy d'Angleterre que commença a les regarder en     tel estat qu'ilz n'avoient garde de la pluye, et alors     le roy luy dit:  Jehan de Paris, mon amy, vous et      voz gens avez trouvez bons habillemens contre la	      pluye et le maulvais temps.
Car luy ne ses gens     n'avoient nulz manteaulx, pource que au temps     d'alors, n'en usoient point en Engleterre, et aussi ne           sçavoient pas la maniere de les faire.
Et si portoient     les Anglois leurs bonnes robbes qu'ilz avoient fait      faire pour les nopces, car en leur pays n'estoit point      nouvelles de porter malles ne mener bautz, par quoy       vous povez pencer en quel point povoient estre leurs	      robbes.
Les unes estoient longues, les aultres courtes,     les aultres fourreez de martres, de renards et de plu̲sieurs      aultres fourrures qui c'estoient retraictes pour     l'amour de l'eaue, et le lendemain eussiez veu le     drap que floctoit  sur lesdictes forrures qui estoient     gastees et retraictes.
Lors respondit Jehan de Paris     au roy en ceste maniere :  Sire, vous qui estes roy d'Angleterre, et grant     seigneur, deussiez faire porter a voz gens maisons      pour eulx couvrir en temps de pluye.
Le roy d'An̲gleterre      pour ces parolles ce print moult fort a rire     et luy va respondre :  Par Dieu, mon amy, il fauldroit avoir des holi̲ffans     grant planté a porter tant de maisons.
Puis se     retira vers ses barons en disant et riant :  N'avez vous pas bien ouy se que ce gallant a dit ?     Ce monstre il pas bien que c'est ung follastre ? Il luy     est advys, pour le grant tresor qu'il a, lequel il n'a     pas acquis, que riens ne luy est impossible.
Sire,  dirent les barons anglois,  c'est ung beau     passe temps que d'estre auprès de luy, si ne vous en     debvez ennuyer, mesmement car il vous fait beau̲coup     de plaisirs, et si en passez plus legierement     le païs.
Que plust a Dieu qu'il voulsist aller avecq     vous aux nopces, car tout vostre estat en seroit hon̲noré,     mais que il se voulsist allouer a vous, en luy     donnant une bonne somme d'argent.
Je le vouldroys bien , dit le roy,  mais se il ne     se disoit  a nous, ce nous seroit une grande mespri̲son,     car peu priseroient les dames noz estatz contre     le sien.
Par Dieu , dirent les barons,  sire, vous dictes     vray.
Si laisserent du tout le parlement les Anglois,     car la pluye les chargoit tant qu'il n'y avoit celuy     a qui le logis ne luy tardist.
Quant ilz furent en la     ville, chascun s'en alla logier au logis qui luy estoit     appareillé.
Si envoya Jehan de Paris au roy d'An̲gleterre     de ses biens.
Le lendemain au matin partirent et vindrent logier     a Bayonne.
Et le lendemain matin se partirent du̲dict      Bayonne, et se mirent aux champs, et en chevau̲chant,     trouverent une petite riviere qui estoit moult     maulvaise, car il s'i noya plusieurs Anglois, comme     vous orrez.
Comment en passant une petite riviere, beaucop     des Anglois se noyerent, et comme Jehan de     Paris et ses gens passerent ardyment.
Quant ilz furent arrivez auprès de la riviere, le     roy d'Angleterre et ses gens qui estoient devant,     se mirent a passer la  riviere a gué, ou il y en eut     de trois a quatre vingts de noyez qui estoient mal     montez, dont ledict roy fut moult desplaisant.
Jehan de Paris, qui venoit après tout bellement, qui     ne s'esmayoit guieres de celle riviere pource que luy        et sa compaignie estoient bien montez, commancerent.
a passer les ungs après les aultres, en telle fasson      et maniere que tous passerent, par la voulenté et     grace de Dieu sans nul peril ne danger, car la riviere       estoit devenue grosse et avoit abbatu le pont qui y       estoit, par quoy il y avoit grant dangier, mais Dieu a      celle foiz garda Jehan de Paris et ses gens d'estre noyez.
Le roy d'Angleterre estoit au bourt de la riviere,     lamantant et plourant ses gens qu'il avoit pardus,      et regardoit comme Jehan de Paris et ses gens pas̲soient,     dont estoit fort esmerveillé de ce que per̲sonne     des gens de Jehan de Paris ne demouroient     en la riviere.
Et quant ilz furent dehors oultre, le     roy commensa a dire a Jehan de Paris :  Mon doulz amy, vous avez heu meilleur adven̲ture      en ceste riviere que moy, qui y ay pardu plu̲sieurs     de mes gens.
Lors  Jehan de Paris se print     a soubzrire et luy dit :  Je m' esmerveille de vous qui estes si puissant       et riche, que vous ne faictes porter ung pont pour     passer voz gens, car quant il vient aux rivieres pas̲ser,      il leur seroit bien necessaire.
Le roy se print      a rire, nonobstant sa perte, et dit :  Par Dieu, vous       me baillez de bonnes raisons.
Or sus, chevauchons,       car je suis fort moillé, et vouldroys estre au logis.
Si luy dit Jehan de Paris comme celuy qui faignoit ne     l'avoir point entendu :  Sire, chassons ung peu par ces bois.
En bonne foy , dit le roy,  je n'ay talant de     railler a ceste heure.
Si chevaucherent fort, tant que     chascun arriva en son logis, la ou les Anglois se plai̲gnoient      et lamentoient de leurs parens et amys qui     c'estoient noyez en celle riviere ; toutesfoiz firent ilz la     meilleur chiere qui leur fut possible, car il leur failloit     aller aux nopces, qui fut une partie de oublier leur     melencolie et courroux, et sejournerent la de deux     a trois jours.
Quant vint ung aultre jour, ainsi qu'ilz estoient     aux champs, et que le roy d'Angleterre avoit oublié     partie de sa melancolie, en chevauchant il demanda     a Jehan de Paris :  Mon doulz amy, je vous prie, dictes nous icy en     passant temps par quelle occasion vous venez en ce     pays d'Espaigne.
Vrayement, sire,  dit Jehan de Paris,  je le vous     diray voulentiers.
Je vous diz et assure pour vray     qu'il y peult avoir environ quinze ans, que feu mon     pere, a qui Dieu face mercy, vint chasser en ce pays,     et quant il s'en partit, il tendit ung petit las a une     canne, et je me viens esbatre icy pour veoir si la canne     est prinse.
Par ma foy , dit le roy en riant,  vous estes ung     grant chasseur, que si loing venez cercher vostre     gibbier.
Par Dieu, si elle estoit prinse, elle seroit     pourrie et mangee des vers.
Vous ne sçavez , dit Jehan de Paris,  car les     cannes de ce pays ne semblent pas aux vostres, car     ceulx cy ce gardent moult longuement sans pour̲rir.
De ceste responce rirent moult longuement les     Anglois, pource qu'ilz n'entendoient pas a quelle fin      il le disoit, et disoient les aulcuns qu'il estoit demy      fol.
Quant ilz furent assez près de la cité de Burgues,      ou estoit le roy et la royne d'Espaigne, et en laquelle      ville les nopces se devoient faire, le roy d'Angleterre     va dire a Jehan de Paris en ceste maniere :  Jehan       de Paris, mon bon amy, si vous voulez venir avecq      nous jusques a Burgues, et vous avouer pour moy,      je vous donray de l'argent bien largement, et si      verrez une belle assemblee de dames et seigneurs.
Sire , dit Jehan de Paris,  d'y aller je ne sçay que       j'en feray, car ce sera selon le vouloir qu'il m'en pren̲dra.
Et quant de m'avouer a vous et a vostre subjec̲tion,      cela ne vous fault impencer, car par Dieu, pour      vostre royaulme ne le feroye, ne de vostre argent     je n'en ay que faire, car j'en ay plus que vous.
Quant le roy se ouyt ainsi refusé, il en fut moult     doulent, et eust bien voulu que Jehan de Paris fut     encore en France, doubtant que s'il alloit a Burgues,     son estat n'en seroit pas tant prisé contre le sien.
Si ne luy en oza plus parler, fors que il luy dit :   Par vostre foy, y pencez vous point venir ?   Par mon serment , respondit Jehan de Paris,      a l'aventure que je iray, a l'aventure que non,       selon que je trouveray en moy.
Atant en laisserent      les parolles, mais le roy se pensa bien qu'il y vien̲droit,      dont fort se esmayoit, mais aultre semblant     n'en oza faire.
Le soir logerent comme ilz avoient acostumé.
Et quant ce vint l'endemain matin, Jehan de Pa̲ris     dit au roy qu'il ne l'atendit point, car il ne      bougeroit d'illec de tout le jour.
Et pource le roy     s'en partit et estoit jour d'ung samedi, et les nopces      devoient estre le lundi ensuivant.
Tant chevaucha      le roy que celuy jour arriva a Burgues, ou il fut receu      a grant triumphe et honneur.
Comment le roy d'Angleterre arriva a Burgues     ou il fut honnorablement receu.
Environ trois ou quatre heures de soir, arriva le    roy d'Angleterre a Burgues, ou il fut moult bien receu,    car il y avoit une moult belle assemblee.
Car avecq    le roy d'Espaigne estoit le roy de Portugal, le roy et    la royne d'Arragon, et le roy de Navarre, et plusieurs    princes et barons, dames et damoiselles sans nombre,    qui tous firent grant honneur au roy d'Angleterre.
Mais quant la fille du roy d'Espaigne l'eut bien veu    et regardé, et qu'elle l'eut en soy bien consideré,    elle n'en fut pas trop joyeuse, car saige fille estoit,    si se pensa en elle que ce n'estoit pas ce que luy    failloit.
Toutesfoiz la chose estoit si avancee que    aultre remede n'y  pouvoit mectre, pour l'honneur    de ses pere et mere garder.
Si laisserons ung petit    d'eulx a parler, et retornerons a Jehan de Paris,    qui chevaucha tout le dimenche comme le roy    anglois jusques a deux lieues près de la ville, car    bien sçavoit le jour des nopces, et s'en vint logier    en une petite ville qui estoit a deux lieues de Bur̲gues.
Si envoya deux heraulx acompaignez de cinq    cens chevaucheurs, au roy d'Espaigne, luy demander    logis en la ville pour Jehan de Paris.
Comment les deux heraulx, quant ilz furent au     près de la porte, laisserent les cinq cens chevau̲cheurs     qui estoient venuz avec  eulx , et n'entra     en la ville que eulx et deux serviteurs qui estoient      habillez de mesmes.
Les deux heraulx estoient tous deux vestus d'ung    riche drap d'or, montez sur deux acquenees blanches,      tant richement arnechees que c'estoit une merveille    a les veoir.
Quant ilz furent près de la cité ilz firent     demeurer leurs gens là, jusques ilz fussent retournez,     et ne menerent que chascun ung page, qui estoient     habillez d'ung fin velours violet, et les  arnechemens      de leurs chevaulx de mesmes.
Si s'en entrerent en     la ville et vindrent vers le palais du roy, et deman̲derent      a des gens qu'ilz trouverent.
a la porte se ilz     pourroient parler au roy.
Et ilz leur demanderent     a qui ilz estoient.
Nous sommes,  dirent ilz,  a Jehan     de Paris, que nous envoye icy pour dire aulcunes     choses au roy de par luy.
L'on l'alla dire au roy d'Espaigne, qui ja estoit     a table et toute la baronnie.
Si fut dit au roy qu'il      estoit arrivé deux heraulx les mieulx en point qu'ilz      eussent oncques veuz,  que se disent estre serviteurs     d'ung nommé Jehan de Paris, qui les envoye par     devers vous.
Que vous plaist il, sire, qu'on leur     die ?  Le roy leur dit :  Entretenez les, et les faictes bien      loger jusques nous aurons souppé et puis nous par̲lerons     a eulx.
Comment le roy d'Angleterre, qui avoit ouy le     messager parler, commença a compter des faitz     de Jehan de Paris, dont il fut bien ris tout le     long du soupper.
Ce pendant le roy d'Angleterre, qui bien congneut     que Jehan de Paris vouloit  venir a la feste, com̲mença      a parler en ceste maniere :  Mon trescher     seigneur, je vous prie que aux heraulx donnez bonne     responce, car vous verrez grans merveilles.
Je cuyde     bien savoir que leur maistre demande.
Et qui est ce Jehan de Paris ?  dit le roy d'Arragon.
Sire,  dit il,  c'est le filz d'ung bourgeois de Paris,     qui maine le plus beau et haultain train que oncques     homme mena, pour tant de gens qu'il maine.
Et combien en a il ?  Dit le roy d'Angleterre :     De deux a trois cens chevaulx, les plus belles gens     et les mieulx acoustrez que vous veistes oncques,      a mon advys.
Par Dieu , ce dit le roy d'Arragon,  ce seroit     une merveilleuse chose se ung simple bourgeois de     Paris pouvoit maintenir ung tel estat si longuement     comme de venir jusques icy.
Comment,  ce dit le roy d'Angleterre,  de la     vexelle d'or et d'argent de quoy il est servy seulle̲ment,     est assez bastante pour achepter ung royaulme.
Car je vous affie qu'il semble mieulx a ung songe     ou fantasie qu'a aultre chose.
Or, par Dieu,  dit la royne d'Arragon,  il le feroit     bon veoir ; si vous prions toutes que, quelque chose     qu'il doyve coster, que nous le  voyons.
Certes  dit le roy d'Angleterre,  il est plus fort       a contenter en fait d'honneur que vous vistes oncques.
Et si vous dy bien tant qu'il ne prise honneur royal    nem plus que le sien.
Aultrement il est bien doulz,     courtois et bien fort communicatif.
Mais certes,    bien vous diray plus, que il me semble bien, quelque     belle maniere qu'il aye, il tient ung quartier de la     lune, car il dit des motz aucunesfoiz que n'ont ne     chef ne queue.
Aultrement l'on le jugeroit pour     tressage homme.
Et qu'esse ce qu'il dit, beau filz ?  dit le roy     d'Espaigne.
Par ma foy,  dit le roy d'Angleterre,  je le vous     diray.
Ung jour comme nous chevauchions ensemble,     il plouvoit tresfort.
Luy et ses gens avoient prins    certains habillemens qu'ilz faisoient porter a leurs     chevaulx, qui moult bien les gardoient de la pluye.
Je luy dis qu'il estoit bien en point contre la pluye,     et il me respondit que moy qui estois roy devois     faire porter a mes gens maisons pour les garder     de la pluye.
De ce mot tous ce prindrent a rire.
Or, messeigneurs,  dit le roy de Portugal,  il ne     se fault pas mocquer des gens en leur absence, et ne     croy point qu'il  ne soit ung sage homme, se il a     peu trouver la maniere de conduire une telle compai̲gnie    si loing ; ce n'est pas vray semblable que ce ne     soit sans grant sens ne entendement.
A ses parolles     du roy de Portugal donnerent grant foy les seigneurs     et dames, car moult sage estoit.
Encores n'avez vous riens ouy,  dit le roy d'An̲gleterre.
Je vous en diray deux, les plus nouvelles      que vous ouystes oncques.
Ung jour a passer une      riviere, plusieurs de mes gens furent noyez pour l'eaue    qui moult roidde alloit et qui estoit hors de rivage.
Et comme je regardoye vers ladicte riviere, cy vint       a moy, et pour me bien consoler il me va dire :        Sire, vous qui estes ung puissant roy, deussiez         faire porter ung pont pour faire passer a voz gens        les rivieres affin qu'ilz ne noyassent.
Quant il eut      dit cela, si commancerent a rire par la salle si fort      que c'estoit une terrible chose.
Quant tout fut appaisé, la fille du roy d'Espaigne,     qui tout cecy escoutoit, luy va dire :  Mon trescher      seigneur et amy, je vous prie, dictes nous l'aultre      qu'il vous a dit.
Certes,  dit il,  ma mye, voulentiers.
L'aultre     si est que ainsi que chevauchions ensemble, je luy     demandé, pour passer le temps, qui estoit la cause     pour quoy il venoit en ce païs.
Il me respondit qu'il     y avoit bien environ quinze ans que son feu pere     estoit venu en Espaigne, et a son retour il avoit     tandu ung las a une canne, et il venoit maintenant     veoir si la canne estoit prinse.
Quant l'en ouyt ses     parolles, le ris fut plus grant que devant.
Et telle̲ment      fit durer le roy d'Angleterre ce qu'il recitoit     de Jehan de Paris que le soupper fut parachevé.
Quant les tables furent levees et graces dictes,     le roy envoya querir les heraulx et les fit venir      devant toute la compaignie, lesquelz entrerent en la     salle moult hardiement, et saluerent le roy et la     compaignie moult honnorablement comme vous     orrez.
Comment les heraulx de Jehan de Paris entrerent      en la salle, la ou estoit le roy d'Espaigne, acom̲paigné      de plusieurs roys, barons, dames et      chevaliers, pour demander logis au roy pour leur     maistre.
Sire roy d'Espaigne, nostre maistre Jehan de     Paris vous salue, et toute la noble  compaignie,     si vous prie qu'il vous plaise luy faire deslivrer logis     competant pour luy et ses gens en ung quartier de     ceste ville a part, et il vous viendra veoir et les dames,     aultrement il ne viendra point.
En bonne foy, mes amys , dit le roy,  pour logis     ne demeurera il pas, car assez luy en feray bailler.
Sire , dirent les heraulx,  s'il vous plaist, a        ceste heure le nous ferez delivrer, pour veoir s'il y     pourra loger.
Je le veulx bien , dit le roy : et adonc leur bailla     ung sien maistre d'ostel et leur dit :   Or allez de par      Dieu, mes amys.
Et si vous avez a faire de quelque      chose, demandez le, et je vous le feray delivrer.
Grans mercis, sire , dirent les heraulx.
Si s'en     allerent par la cité et leur vouloient bailler logis     pour trois cens chevaulx, mais ilz n'en tindrent     compte.
Si furent remenez devant le roy, que leur     demanda s'ilz avoient assez logis.
Par Dieu, sire, nenny, car il nous en fault bien     dix foiz autant, avant que nostre maistre et ses gens     puissent loger.
Comment,  dit le roy,  avez vous a loger plus de     trois cens chevaulx ?   Oui, sire, plus de dix mille, ou il ne viendra      point icy.
Il nous fault avoir depuis la grant esglise     jusques au bas a la porte.
Et comment,  dit le roy,  c'est plus du quart  de      la cité.
Sire, nous ne pouvons a moins, comme verrez     demain.
Or, par Dieu, si l'aurez vous demain au bon     matin, car les dames desirent moult a veoir vostre     maistre.
Si ferons anuyt desloger ceulx qui y sont     logez, et demain au matin, le trouverez prest.
Atant prindrent congié du roy et luy dirent qu'ilz     iroient querir les fourriers pour faire les logis bien     matin.
Or allez seurement,  dit le roy,  car il n'y aura     point de faulte, et me recommandez a vostre maistre.
Grant parlement fut tenu celle nuyt de Jehan de     Paris, si leur tardoit le lendemain matin pour le     veoir.
Si laisserons d'eulx a parler et dirons des     heraulx qui sortirent de la cité, et vindrent vers     leurs cinq cens hommes a cheval qu'ilz avoient     laissez, lesquelz ne cesserent toute nuyt de eulx     acoustrer pour l'endemain.
Comment les heraulx vindrent devers Jehan de     Paris luy dire la responce que le roy d'Espaigne     leur avoit faicte.
Les heraulx chevaucherent toute nuyt pour aller      faire leur responce a Jehan de Paris de ce qu'ilz        avoient fait et besongné avecq le roy  d'Espaigne.
Si firent tant qu'ilz arriverent devers Jehan de     Paris, et luy compterent au long ce qu'ilz avoient     fait, et de la grant beaulté de la pucelle que moult     agrea a Jehan de Paris.
Si les en fit retourner pour     aller conduyre les premiers cinq cens pour faire les     logis.
Puis appella tous ces princes et barons, et leur     pria que bien gardassent ses commandemens, selon     la forme et maniere qu'ilz avoient desliberé tenir.
Si ne fault pas demander si chascun avoit grant     desir de le bien servir et honnorer, car a aultre     chose ne taschoient que a faire chose que luy fut     agreable.
Quant vint le lendemain au matin, les seigneurs     et dames qui aux nopces estoient venus, et mesme̲ment      la fille d'Espaigne, si se leverent moult grant     matin, de la grant peur qu'ilz avoient que point ne     veissent arriver Jehan de Paris.
Si firent clorre      tous les sentiers et rues de la ville, affin que Jehan     de Paris ne peust passer par aultre lieu que par      devant le palais.
Et ce pendant qu'ilz en parloient,      vecy arriver les deux heraulx avecq les deux pages,      au point que devant avez ouy ; puis venoient les      cinq cens fourriers après bien en point.
Si coururent     les nouvelles au palais que c'estoit Jehan de Paris      qui venoit.
Incontinent qu'ilz ouyrent les nouvelles,     vous eussez veu venir gens a si grans flottes que     c'estoit une merveilleuse chose, car le maistre n'at̲tendoit      pas le varlet, ne le varlet le maistre ; qui     pouvoit mieulx aller, alloit.
Et quant les François     commançerent a approucher le palais, et qu'ilz     passoient, le roy s'avansa pour parler a eulx comme     voz orrez.
Comment les François passerent devant le palaix      du roy d'Espaigne, lequel leur dit que ilz fussent      les  biens venuz.
Le roy d'Espaigne leur dit :  Messeigneurs, vous     soyez les tresbien venuz.
Dictes nous, s'il vous plaist,     lequel est Jehan de Paris, afin de le congnoistre.
Sire,  dit l'ung d'eulx,  il n'est pas en ceste com̲paignie.
Et qui estes vous donc ?  dit le roy.
Nous sommes,  dirent ilz,  ses fourriers, que luy     venons faire son logis.
Quant les princes qui la     estoient  et les dames qui celle responce ouyrent,     et veoient telle assemblee de fourriers, ilz en furent     tous esbays.
Si dit le roy d'Espaigne au roy d'An̲gleterre :      Comment, beau filz, vous disiez que il      n'avoit en tout que environ trois cens chevaulx,      et ilz sont ja passez plus de cinq cens, et si ne viendra      pas sans belle compaignie.
Par mon serment,  dit la fille,  vela de belles gens     et bien en point.
Certes, bien debvez festier leur sei̲gneur      qui nous vient faire si grant honneur de venir     aux nopces, car toute la feste en sera honnoree.
Vrayement, ma fille,  dit le roy,  vous dictes vray.
Si envoyray devers ses gens qui sont venus, pour les     faire fornir de linge, vaixelle et tapisserie, et de tout     ce que leur sera necessaire.
Si appela son maistre     d'ostel, et luy dit :  Allez au quartier qu'avez desli̲vré      a ses gens et leur faictes bailler tout ce que leur      fauldra.
Le maistre d'ostel si y alla, et les trouva tous     enbesongnez.
Les ungs faisoient barrieres, les aultres     rompoient maisons pour passer de l'une en l'aultre,      les aultres  tendoient tappisseries qu'il sembloit       que ce fut une foire.
Quant le maistre d'ostel vit      cecy, il en fut tout esbay.
Toutesfoiz fit son message      et leur dit :  Messeigneurs, le roy m'a icy envoyé           devers vous pour vous dire que ce qu'il vous fauldra,       soit linge, vaixelle, tapisserie et aultres choses, que je      le vous face delivrer.
Sire,  respondit l'ung des heraulx,  grantz merciz      au roy et a vous.
Certes, il ne nous fault riens, car     les chariotz arriveront tantost qui apportent les       utenxilles.
Et dictes au roy que s'il estoit enserré      de tapisserie, vaixelle d'or ou d'argent, nous en avons       assez pour nous et pour luy, et si luy en fault, pource      qu'il a grant seigneurie estrange, comme l'en dit,     venez le nous tantost dire, et nous ferons arrester     devant son palaix dix ou douze chariotz chargez     que bien le forniront.
Grant mercy , dit le maistre d'ostel.
Et atant     s'en part tout esmerveillé, et s'en vient au palaix      ou il fit son rapport au roy devant toute la baronnie     et les dames, qui bien l'escouterent.
Moult s'esmer̲veilloient      les barons et les dames  du raport que      fait avoit le maistre d'ostel.
Si ne parloient par le     palais que de Jehan de Paris, duquel la venue leur     tardoit beaucop.
Le roy fit chanter la messe, et tous     les princes, barons, seigneurs et dames l'alerent ouyr.
Et quant vint vers la fin de la messe, vecy venir ung     escuier courant qui vint dire :  Venez veoir arriver      celuy Jehan de Paris ; hastez vous tantost.
Les      roys prindrent les dames chascun en son endroit,      et s'en vindrent aux fenestres du palaix, les aultres      sortoient hors en la rue pour le mieulx veoir.
Comment les conducteurs des chariotz de Jehan     de Paris vindrent en belle ordonnance après     les chariotz de la tapisserie.
Alors arriverent deux cens hommes d'armes bien     en point, armez et bardez comme tel cas le requiert,     et aloit deux trompetes devant et deux tabourins     de Souysse et ung phiphre, et estoient montez ces     gens sus bons coursiers, qu'ilz vous faisoient saul̲ter     et faire  gambades que c'estoit ung triumphe     a les regarder, et venoient deux a deux en moult     belle ordonnance.
Le roy d'Espaigne demanda au     roy d'Angleterre que estoient ces gens.
Sire,  respondit il,  je n'en sçay riens, car point     ne les ay veuz au voyage.
Et lors le roy de Navarre,     qui tenoit la pucelle par la main, cria par la fenestre :      Qui estes vous, messeigneurs ?   Nous sommes,  dirent ilz,  les conducteurs des     chariotz de Jehan de Paris, qui icy viennent après     nous.
Hee, Vierge Marie,  dit la pucelle,  que vecy bel     estat pour ung homme.
Pensez, belle seur,  dit le roy de Navarre,  que     j'en suis tout effrayé ; ce semble mieulx songe que     aultre chose.
Ainsi comme ilz parloient, vecy appar̲roistre      les chariotz de la tapisserie, a tout groz cour̲siers,      et en chascun chariot avoit huit groz coursiers     moult richement harnechez, et y avoit vingt cinq     chariotz, tous couvers de velours sur velours vert     moult riche.
Quant les dames virent ces beaux cha̲riotz,      elles furent toutes ravies, et les seigneurs      aussi.
Helas,  dit la pucelle,  nous ne le verrons       point, car il doit estre dedans ces beaux chariotz.
Et lors le roy de Navarre cria a ceulx que les che̲vaulx       desdicts chariotz conduisoient, car a chascun      cheval avoit deux hommes a pié, pour mieulx gou̲verner      lesdicts chevaulx que moult fiers et puissans     estoient :  Dictes, mes amys, qu'est ce dedans ces      beaux chariotz ?   C'est la tapisserie , dit l'ung.
Et quant il en     fut passé vingt ou vingt deux, il dit a ung aultre :      Dictes, mon amy, qu'est ce dedans ces beaux cha̲riotz ?   Monseigneur,  respondit celuy,  tous les couvers     de vert sont les chariotz de la tapisserie et linge.
Moult furent esmerveillez tous quant ilz ouyrent     celle responce.
Haa, mon amy,  dit la pucelle au roy     d'Angleterre,  vous ne nous avez pas tout dit ce que      sçaviez de Jehan de Paris.
Par Dieu, ma mye,  respondit le roy d'Angle̲terre,       je n'en avoye veu si non ce que j'en avoye dit.
Si suis moult esbay que ce peult estre.
En tant     comme ilz parloient, lesdicts chariotz acheverent de     passer.
Comment aultres vingt cinq chariotz entrerent     que portoient les utenxilles de la cuysine.
Incontinent après les premiers chariotz, en appa̲rurent     aultres vingt cinq chariotz a groz  cour̲siers,      comme les aultres, mais les chariotz n'estoient     couvers que de grans pans de cuyr roge, et tantost     le roy de Portugal demanda :  Dictes, messeigneurs,      quelz chariotz sont cela, et a qui sont ilz ?   Ilz sont,  firent ilz,  les chariotz de la cuysine     de Jehan de Paris.
Par Dieu,  dit le roy de Portugal,  je me tien̲droye     bien honnoré d'en avoir demye douzayne de     telz, et si en ferois bien mes grans honneurs.
Pa̲reillement     dirent tous les aultres.
Hee, doulce Vierge      Marie,  dit la royne d'Arragon,  qui est celuy qui peult       mener et entretenir une telle triumphe, et ne le ver̲rons        nous pas ?   Et ainsi comme ilz devisoient,     l'on leur vint dire que le disner estoit prest.
Helas,      pour Dieu,  dirent les dames,  ne parlez plus de cela,       car il n'est plaisir que de veoir ces innumerables       richesses.
Quant lesdicts chariotz furent passez, en arriva     aultres vingt cinq, couvers de damas bleu, et les cour̲siers      harnechez de mesmes comme vous orrez.
Comme il entra en la ville aultres vingt cinq      chariotz couvers de damas bleu, qui portoient les      robbes  et habillemens de Jehan de Paris.
Or, regardez,  dit la pucelle,  vecy venir aultres     chariotz encore plus riches que les aultres.
Et quant     ilz furent près, on demanda a ceulx que les menoient,     a qui estoient lesdicts chariotz qu'ilz menoient.
Alors respondirent en disant :  Ce sont les chariotz      de la garde robe de Jehan de Paris nostre maistre.
O royne des cieulx, quelz habillemens peult il     avoir leans ! Et qui ce pourroit ennuyer de regarder     cecy !  Puis crya elle mesmes a la fenestre :  Dictes,     mon amy, combien en y a il de la garde robe ?  Si luy respondirent que vingt cinq.
Par Dieu,  dit le roy de Portugal,  vela assez de richesse pour      achepter tous noz royaulmes.
Il me semble que je      songe quant je voy cecy.
Grant bruit en estoit     par toute la cité, et en especial au palais, de la venue     de cest homme, car les chevaulx hannissoient et     menoient tel bruit que c'estoit merveilles.
Le roy      d'Angleterre estoit tout estonné de veoir ce qu'il     veoit, et ouyoit tous les rappors que l'on faisoit par      la cité de cest homme, car de luy ne tenoit on plus     d'extime.
Mesmement, que pis estoit, il  n'avoit     loisir ny espasse de parler ny de soy jouer avecq     sa fiancee comme il desiroit, dont il estoit fort marry.
Toutesfois, pour abreger la matiere, ces vingt     cinq chariotz furent passez.
Tantost vindrent les      aultres vingt cinq tous couvers d'ung velours sur     velours cramoisi broché d'or moult riche a tout     franges d'or de Chippre.
Si reluisoient contre le soleil      a merveilles.
Quant l'on les vit apparoistre chascun     s'avança pour regarder.
Comme les chariotz de la vaixelle de Jehan de     Paris entrerent.
Certes,  dit la pucelle,  je croy que Dieu et paradis     doit arriver a ceste heure.
Et que peult estre ce ?     Est il homme mortel qui puisse telle noblesse assem̲bler ?   Par Dieu,  respondit le roy de Navarre,  si l'on       m'eust dit que c'eust esté le roy de France, je ne      m'en fusse pas fort esmerveillé, car c'est ung trium̲phant      royaulme, mais de cestuy bourgeois, je ne       sçay que y rimer.
Si suis si fort estonné que je ne      sçay ou je suis.
Comment,  dit la pucelle,  vous semble il bien     que ung roy de France pourroit bien autant faire     comme cestuy ?   Certes, ma doulce scur, je croy que ouy, quant     il auroit bien entreprins.
Sur ma foy,  dit elle,  c'est une merveilleuse be̲songne ;      il me tarde fort que je le voye, sçavoir     mon si c'est ung homme comme les aultres.
Tant     parlerent que les vingt cinq chariotz furent passez,     fors que a ung des conducteurs au quel le roy demanda :      Dictes, mon amy, qu'i a il en ces chariotz couvers      de cramoisi ?   Sire,  dit il,  c'est la vaixelle et bagues de Jehan     de Paris.
Et incontinant après va arriver deux     cens hommes d'armes tous em point comme pour     combatre, et venoient quatre a quatre en moult     belle ordonnance et sans bruyt.
Le roy d'Espaigne     appella le premier, qui portoit ung penom en sa     lance, et luy dit:  Messeigneurs, Jehan de Paris      est il en ceste compaignie ?   Sire,  dit celuy,  nenny.
Il ne viendra encores de     deux heures, car luy et ses gens disnent aux champs,     mais nous sommes commis pour la garde de ces     vingt cinq chariotz que passent cy devant.
Quant les chariotz et les deux cens hommes     d'armes eurent passé, le roy va dire que l'on allast     disner ce pendant, mais les dames luy firent requeste     que pour Dieu il laissast bonnes gardes  a la porte     qu'ilz vinssent dire de bonne heure les nouvelles     quant il viendroit, car, comme elles disoient:  tous     ces gens sont passez, si n'amenera pas grant monde       avecq luy, et point ne le verrons arriver.
- Ne vous       en souciez,  dit le roy,  car j'en seroye plus doulant        que vous ; si y mectray si bonne garde que bien en        sçaurons les nouvelles.
Ilz s'en allerent disner,      mais oncques ne fut parlé en toute la table que des      grandes merveilles qu'ilz avoient veuez, dont le roy      d'Angleterre estoit tout estonné, si ne pouvoit faire     bonne chiere, mais la royne d'Espaigne, que moult     sage dame estoit, l'entretenoit au mieulx qu'elle      pouvoit.
Quant ilz eurent disné et graces dictes, si      commancerent a deviser des nopces, mais veez cy     venir deux escuyers que dirent :  Venez veoir la       plus belle compaignie que oncques fut veue sus terre.
Lors saillirent les roys avecq les dames, barons et      chevaliers, tenant chascun une damoiselle par la      main selon leurs degrez, et s'en vindrent les ungs      aulx fenestres, les aultres en plaine rue, que tant estoit      plain de peuple d'ung costé et d'aultre que c'estoit     une chose infinie.
Comment les archiers de la garde de Jehan de      Paris entrerent en grant triumphe et honneur.
Tantost arriverent six clerons moult bien em point      qui sonnoient si melodieusement que c'estoit une       belle chose de les ouyr.
Puis venoit ung homme      d'armes, monté sus ung grant coursier bardé, qui      portoit l'enseigne, et après luy venoient deux mille      archiers bien montez et bien en point qui tous avoient      hocquetons d'orfaverie que moult fort reluisoient       contre le soleil.
Le roy d'Espaigne demanda a celuy      qui l'enseigne portoit si Jehan de Paris estoit illec.
Et il luy respondit que nenny,  cecy sont les archiers       de sa garde que je guide.
Comment,  dit le roy,  m'apelez vous cecy archiers      qui tous semblent estre grans seigneurs ?   Par Dieu,  dit le cappitaine,  vous direz bien      aultre chose avant qu'il soit arrivé.
Si passa oultre,      menant ses gens le petit pas, deux a deux, en belle       ordonnance.
Il ne fault pas demander comment ilz      estoient diligemment regardez d'hommes et femmes ;       si n'eussez ouy ung seul mot sonner, tant estoient en̲clins       a regarder les merveilles que veoient.
Tantost vint ung des heraulx de Jehan de Paris      au palaix demander au roy la clef d'une petite esglise      pour y ouyr vespres, car Jehan de Paris les vouloit      ouyr ce jour, pource qu'il estoit dimenche.
Le roy      luy dit :  Mon amy, vous aurez tout ce que vous       sçauriez demander, mais je vous prie que, si bonne̲ment       povez icy demeurer, pour nous monstrer Jehan      de Paris, que demeuriez.
Je ne puis,  dit le herault,  a present, mais je      vous laisseray mon page, que le vous monstrera.
Il ne viendra pas encores, car trop y a de ses gen̲darmes      a venir que entreront premier que luy.
Si s'en alla, et commenda a son page que tout leur      monstrast.
La pucelle appella le page, que moult      bien estoit aprins, et luy demanda son nom.
Et il      respondit que Gabriel s'appelloit.
Or, Gabriel,  dit elle,  je vous prie que point ne vous departez       de moy, et veez cy cestuy anneau que je vous donne.
Grant mercy, dame , dit le page.
Helas, mon amy Gabriel, viendra encores Jehan      de Paris ?   Ma damoiselle,  dit il,  non pas, car il y a a venir       premier ces gensdarmes.
Et comment,  dit elle,  ne sont ce pas ceulx icy     que passent ?   Nenny,  dit le page,  ce ne sont que ses archiers      de l'avantgarde, que sont deux mille, et aultant en     l'arrieregarde.
Je ne sçay s'ilz viendront avecques     les hommes d'armes ou après.
Les roys et les dames     escoutoient le page dont ilz estoient tous esbays.
Et comment,  dit le roy d'Arragon,  va il en quelque     guerre qu'il maine tant de gensdarmes ?   Certes,  dit le page,  nenny, car ce n'est que son     droit estat qu'il entretient tous les jours.
Par Dieu,  dit le roy,  c'est la plus estrange chose      de quoy jamais ouysse parler.
Comment il entra six aultres clerons que menoient     les archiers de l'arrieregarde de Jehan de Paris.
Tantost vindrent aultres six clerons comme les      aultres, et leur capitaine devant, qui guidoit les     aultres deux mille.
Par Dieu,  ce dit le roy d'Angle̲terre,       je croy que ces gens entrent par une porte et     sortent par l'aultre pour nous faire icy muser.
Vrayement,  dit le roy de Portugal,  ce seroit     finement fait.
Si envoya deux barons  au quartier      du logis de Jehan de Paris, qui allerent tout visiter.
Et quant ilz furent retournez, ilz vindrent faire leur     raport de ce qu'ilz avoient veu.
Tous furent espou̲ventez,      car tous ceulx, comme ilz disoient, ainsi     comme ilz arrivoient, on prenoit leurs chevaulx,     et se mectoient en belle bataille, en moult fiere     ordonnance.
Et vous di bien tant,  ce dit celuy qui     le raport faisoit,  que ce vous prenez tant soit peu      de noize a eulx, ilz sont gens pour oultrager tant      que vous estez.
Si n'a pas esté bien regardé ne advizé      de mectre tant de gens en ceste ville.
Par Dieu,  dit le page qui la estoit, lequel estoit     bien duit et fait a entretenir dames et seigneurs,     car aultrement n'eust eu la charge de demeurer en ce     lieu,  il ne vous en fault doubter, car ilz ne viennent      icy pour aulcun mal ne desplaisir vous faire.
Et tant      y a que quant vous luy feriez reffuz, et il se cour̲rossoit      contre vous, ja vostre cité ne vous garantiroit      de sa puissance.
Or vrayement,  dit le roy d'Espaigne,  il soit le     tresbien venu, car grant joye et grant honneur     nous fait.
En tant passerent les aultres deux mille     archiers, que fort furent  regardez des gens, tant du     palais comme de la cité.
Comme le maistre d'ostel de Jehan de Paris entra     honnorablement avecq les cent pages d'honneur.
Après que les archiers eurent passé, arriva ung     bel homme, grant et bien formé, qui estoit vestu     d'ung drap d'or a tout ung grant baston en sa main     sur une moult belle acquenee grise, et après luy     venoient les cent pages d'honneur de Jehan de Paris,     tous vestus d'ung moult beau velours cramoisi,     et les pourpoins de satin broché d'or moult riche,     montez tous sur chevaulx grisons harnechez de     velours cramoysi comme les robes des pages, semez     d'orfaverie doree bien espesse.
Si venoient leur petit     train moult bien arrengez deux a deux, et les faisoit     merveilleusement beau veoir, car ilz avoient estez     choisis a l'eslite, et avoient les cheveulx aussi blondez      que fin or, qui leur batoient jusques sur leurs espaules.
Bien estoient dignes d'estre regardez, et aussi estoient     ilz, de plusieurs et en maintes manieres.
La pucelle     cuydoit bien de vray que celuy qui alloit devant  les       pages fut sans nulle doubte Jehan de Paris.
Si se leva      debout pour le cuyder saluer, et aussi firent plusieurs      barons et dames, mais le page, que beaucop sçavoit,     s'en apparceut et dit :  Ma damoiselle, ne vous      bougez jusques je le vous diray, car celuy que vous      voyez la est le maistre d'hostel de nostre maistre,      qui est ceste sepmaine en office ; ilz sont quatre      que servent par sepmaines, et il maine les pages      après luy pour aller veoir comment les logis sont en      point.
Comment les trompettes de Jehan de Paris en̲trerent      avecq moult belle compaignie.
Veez cy arriver une moult belle compaignie avec     les trompetes, lesquelles furent tantost oyes de ceulx     de la ville.
Si estoient toutes couvertes d'orfaverie     et les chevaulx aussy jusques en terre, et estoient     douze trompettes.
Après venoit le cappitaine, que     portoit une grant baniere de taffetas bleu, mais     il n'y avoit nulles armes, de peur d'estre congneuz.
Si estoit monté sur ung beau et merveilleux cheval,     tout  couvert d'ung damas violet semé d'orfaverie,      et estoit habillé de mesmes couleurs.
Si le cheval     estoit fier, aussi estoit le maistre qui dessus estoit.
Et après luy venoient mille et cinq cens hommes      d'armes, montez et habillez moult richement : se      l'ung estoit bien en point, l'aultre estoit encore       mieulx.
Le page monstroit aux roys et aux dames      tout l'estat et ordonnance, dont fort s'esmerveil̲loient,      et bien disoient tous qu'il estoit pour sub̲juguer      a soy tout le demeurant du monde.
Comment le grant escuyer que portoit son espee     dedans le fourreau tout couvert d'orfaverie et de     pierres  precieuses entra en grant triumphe.
Quant tous les hommes d'armes furent passez,      que longuement durerent a passer, vint ung moult      beau chevalier vestu d'ung riche drap d'or semé       au rebras de perles et de pierrerie, qui chevauchoit      ung grant coursier tout couvert de mesmes, si non      que la hosseure estoit de violet.
La robe dudict      chevalier traynoit plus bas que la hosseure du      cheval  et estoit fourree ladicte hosseure d'ermines      moult richement.
Cestuy portoit en sa main une      espee dedans son fourreau, et estoit ledict fourreau      tout couvert de riche pierrerie que fort estincelloit      contre le soleil.
Lors le page cria haultement, tant      qu'il fut ouy des seigneurs et dames du palais, en       disant :  Or, ma damoiselle, veez la celuy qui porte       l'espee de Jehan de Paris.
Certes, ilz sera icy mainte̲nant.
Helas, mon amy, regardez bien, a celle fin que le      nous monstrez de bonne heure.
Si feray je,  dit le page,  n'en doubtez point.
Si eussiez veu venir six cens hommes tous montez      sus grisons d'ung poil et d'une sorte, et de semblant      d'harnois, tous semez d'orfaverie tout au long des       bors, tant que c'estoit belle chose que de les veoir,      car par dessus les croppes des chevaulx avoit grosses      campanes d'argent qui estoient attachees a grosses      chaines d'argent toutes dorees, qui menoient grant      bruit, et les seigneurs qui montez estoient dessus       estoient tant beaulx qu'ilz ressembloient proprement      anges, et si estoient tous vestuz d'ung riche velours      cramoisi et pourpoins de satin broché d'or comme     les  pages qui estoient devant passez.
Si venoient     deux a deux en moult belle ordonnance, et bien     monstroient qu'ilz estoient gens de grant estat      et honneur.
Le page vit venir de loing Jehan de Paris ;      si appella la pucelle en disant:  Or sus, ma damoiselle,       je me vois acquiter envers vous, car je vous mons̲treray       le plus bel crestien, le plus noble, et le plus        gracieux que vous veistes oncques, c'est Jehan de       Paris, mon maistre.
Comment Jehan de Paris arriva en la ville de     Burgues en grant triumphe.
Lors dit le page :  Ma damoiselle, regardez la en     bas, celuy qui porte ung petit baston blanc en sa     main et ung colier d'or au col.
Regardez comment     il a les cheveulx jaulnes, l'or de son colier ne luy     change point la couleur de ses cheveulx.
Si fut     moult joyeuse la pucelle des parolles que le page     luy disoit.
Si arriva Jehan de Paris moult richement     habillé et a l'entour de luy avoit quatre lacquetz,      deux de ça et deux de la, habillez tous de drap      d'or.
Quant la pucelle l'eut apparceu, elle devint      si roge qu'il sembloit que le feu luy sortist du visaige,       si fut toute ravye.
Et le roy de Navarre, qui bien      l'apparceut, luy estraignit la main.
Or elle tint la      meilleur contenance que a elle fut possible, et quant      Jehan de Paris fut au droit d'elle assez près, elle luy      tendit ung couvrechief de plaisance que elle avoit       en sa main, en le saluant bien doulcement.
Et quant      Jehan de Paris la vit si belle, si fut feru du dart      d'amours, comme a vous aultres messeigneurs les      amoureux sçavez bien.
Si broche le cheval des espe̲rons,      qui fit ung tel sault que en saillant print le       couvrechef et osta son bonnet et fit la reverence      et mercia la damoiselle.
Si passe oultre, et ses gens      après luy.
Le roy d'Espaigne et tous les aultres      seigneurs et dames furent moult joyeulx du beau      recueil que la pucelle luy avoit fait, sans en avoir       esté de nul advertie.
Et disoient tous que moult bien      et honnestement l'avoit fait la pucelle, et encores      mieulx le jouvencel, mais de ce n'estoit pas trop      joyeulx le roy d'Angleterre, car en son cueur pene       soit  que ce luy pourroit tourner a quelque dommag̲et     deshonneur ; nonobstant fallut qu'il print en      pacience et luy fallut faire la meilleur contenance      qu'il luy estoit possible pour son honneur.
Comment les cinq cens hommes d'armes de l'arriere̲garde      entrerent en belle ordonnance.
Quant Jehan de Paris fut entré comme avez ouy,      arriverent les cinq cens hommes d'armes de l'arriere̲garde,     qui estoient demourez derriere pour secorir	     Jehan de Paris s'il en eust eu necessité.
Si furent     merveilleusement esbays les seigneurs et dames de     veoir tant de gens.
Si dit la pucelle :  Hee, Dieu de        paradis, y a il encores de gensdarmes ?   Ma damoiselle,  dit le page,  c'est l'arrieregarde     de nostre maistre, qui sont cinq cens, de mesmes     a ceulx qui sont passez devant.
Par mon serment , dit le roy de Navarre,  il feroit     mal prendre noise a ung tel seigneur.
Je croy que au     demeurant du monde n'a point tant de richesse que     aujourd'uy nous en avons veue.
Quant tout fut passé, il  fut entre trois et quatre     heures après midi.
Les dames vindrent devers le     roy luy requerir que son plaisir fut d'envoyer querir     Jehan de Paris.
Et le roy leur promit qu'il y envoy̲roit.
Si appella le conte de Quarion et ung aultre de     ses barons et leur dit comme voz orrez.
Comment le conte de Quarion et son compaignon     allerent devers Jehan de Paris.
Si leur dit le roy :  Vous voz en irez vers Jehan de     Paris, et le saluerez de par moy, et luy dictes que moy     et les dames luy prions que son plaisir soit venir     en nostre palais pour commancer la feste, et menez     avecques vous jusques a cinquante des plus nobles     barons de ceans.
Tantost partit le conte bien joyeulx avec sa com̲paignie     pour aller faire son message.
Et quant ilz     commancerent a entrer au quartier qui avoit esté      deslivré a Jehan de Paris, ilz furent tous esbays,       car ilz trouverent les rues toutes fossoyeez et fortif̲fieez      avecques bonnes barrieres, et gensdarmes a       grant nombre que  les gardoient, tous en point      comme pour combatre.
Si trouverent les gardes de la       premiere barriere que leur demanderent :  Que       demandez vous, messeigneurs ?   Nous sommes,  dit le conte,  au roy d'Espaigne,      que nous envoye a Jehan de Paris.
Et y a il icy duc ou conte ?  dirent les gardes.
Ouy certes , dit le conte.
Or entrez doncques avecq vostre compaignie.
Lors entrerent et virent toutes les rues tendues de      moult riche tapisserie.
Et quant ilz furent venuz      devant le logis de Jehan de Paris, ilz trouverent la,       grant compaignie de gens d'armes qui avoient      haches en leurs mains comme pour combatre, et      estoit le cappitaine devant la porte du logis en moult      riche estat.
Le conte de Quarion luy demanda si      pourroit parler a Jehan de Paris.
Et qui estes vous ?  dit le cappitaine.
Je suis le conte de Quarion, que le roy d'Es̲paigne      envoye devers Jehan de Paris.
Or me suyvez,  dit il,  avecq voz gens.
Si se mect      devant, et le Conte avecq ses gens après, et quant       ilz furent en la premiere salle, que moult estoit      grande et toute tapissee, le dessus et les coustez,      d'ung drap d'or de haulte  lisse, a grantz person̲nages      de la destruction de Troye, la plus riche      besongne que l'on sceut veoir, quant ilz eurent une       piesse regardé, vint ledict cappitaine que leur dit :       Attendons encores ung peu, car je n'ay peu entrer,       pource qu'on tient le conseil, si n'ozeroye hurter a      l'uys.
Quant ilz eurent ung peu attendu, le cappi̲taine     entendit ouvrir l'uys ; si alla celle part et mena     avecques luy le conte de Quarion et sa compaignie.
Si parla le cappitaine a ung des chambellans, et luy     dit que le conte de Quarion vouloit parler a Jehan     de Paris.
Je vois appeller le chancellier , dit le cham̲bellan,        qui parlera a vous.
Si ferme l'uys et s'en va     querir le chancellier, lequel incontinant il amena.
Et quant il fut arrivé, il demanda audict conte :      Que demandez vous, vous aultres messeigneurs ?   Nous venons,  dit le conte,  parler a Jehan de     Paris, de par le roy d'Espaigne.
Et comment,  dit le chancellier,  est il si fort ma̲lade      qu'il ne fust peu venir jusques icy dire ce qu'il     veult ? Certes, vous n'y pourriez parler, ja ne vous     fault icy plus actendre.
Quant le conte et ses compaignons ouyrent ceste     responce, ilz furent moult esbays, et se mirent a     retourner le plus bref qu'ilz peurent.
Les dames et     damoiselles estoient aux fenestres a grant nombre,     attendans la venue de Jehan de Paris.
Et quant elles     virent venir le conte sans luy, si furent moult descon̲fortees      et marries.
Si dit la pucelle au roy son pere :      Helas, monseigneur, nous ne verrons point ce beau      prince, car vecy venir le conte de Quarion qui point      ne l'amaine.
Comment le conte de Quarion, luy estre arrivé     devant le roy d'Espaigne, luy fit la responce     de ce que avoit fait avecq les gens de Jehan de     Paris, present les barons.
Quant le conte fut entré en la salle, tous vindrent      autour de luy, pour escouter la responce qu'il feroit.
Si leur compta la maniere comment les rues estoient      ja fortiffieez, et les grans gardes que l'entree gar̲doient.
Par Dieu,  dit le roy,  il doit estre vaillant      guerroyeur, que si bien se veult tenir sus ses gardes.
Après leur compta comment les rues estoient toutes      tendues de tapisserie moult riche, et comment ilz      estoient venuz jusques devant son logis, ou ilz avoient      trouvé le cappitaine de la garde en ung moult riche      estat,  lequel nous a mené en une salle tapissee de la       plus riche tapisserie que jamais nous vismes, car il n'y       avoit guieres aultre chose que fil d'or et d'argent,       la ou estoit pourtraicte la destruction de Troye       en grantz personnages tous faiz de fin or et de soye,       et avons esté la l'espace d'ung quart d'heure, tan̲dis       que le cappitaine estoit allé a la porte de la chambre       de Jehan de Paris, a laquelle n'a ozé hurter.
Si nous       a faillu attendre que quelcun aye ouvert l'uys.
Le cappitaine, que bien tenoit l'ueil si personne ou̲vriroit       point la porte, a veu ung des chambellans        a la porte ; adonc nous a menez a luy, en luy disant :        Monseigneur le chambellan, veez cy le conte de        Quarion que le roy d'Espaigne envoye pour parler        a Jehan de Paris.
- Or demeurez icy,  dit il,  et je le         iray dire au chancelier.
.
Si c'est retiré en la chambre        et a fermé l'uys apres luy, et bien tost après a amené       le chancelier qui est ung homme de grant represen̲tation,       que m'a demandé que je vouloye.
Et je luy       ay respondu que le roy m'avoit envoyé pour parler       a Jehan de Paris.
Et lors il m'a respondu en ceste       maniere :  Comment, le roy est il si fort malade        que il ne luy pouvoit venir dire ce qu'il veult ?        Certes, vous n'y pourriez parler.
Si avons esté      tous esbays, et le plus tost que nous avons peu nous      en sommes retournez vous venir dire la responce.
Le roy d'Angleterre de ce fut moult joyeux, pensant       qu'il ne se trouveroit point a la feste, mais cy fit,       dont il fut bien marry, comme vous orrez.
Si dit :        Ne vous avois je pas bien dit qu'il avoit la teste        lunaticque, et qu'il tenoit du fol ? Et cy c'estoit        a moy a faire, je ne le prieroye ja plus.
Par Dieu,  dit le roy d'Arragon,  si le roy m'en     veult croire il le ira convoyer, et je iray avecq luy,     et que luy peult cela nuyre, veu qu'il a si noble estat,     et qu'il est venu en sa cité, mesmement contre une     telle feste, par quoy on ny doit regarder nul ordre.
Les dames furent moult joyeuses de ce que le roy     d'Arragon avoit dit, si l'en remercierent grande̲ment.
Comment le roy d'Espaigne, acompaigné du roy     d'Angleterre, allerent convoyer Jehan de Paris.
Vrayement,  dit le roy d'Espaigne,  il vault bien      que l'on y aille devers luy, et ne puis croire que ce      ne soit ung tressaige homme.
Si iray veoir si je le      pourray amener, et croyez que ja ne sera ma faulte      que ne s'en viengne festier avecq les dames.
Je iray avecq vous , dit le roy d'Arragon aussi      le dirent tous les aultres.
Et le roy d'Angleterre,      pour faire le bon vallet, va dire :  Certes, messei̲gneurs,       je y iray, car nous sommes longtemps venuz       ensemble, si en viendra plus volentiers, car aussi       l'avois je ja convoyé de y venir.
C'est moult bien dit,  dit le roy d'Espaigne,  nous     yrons, mon beau filz et moy, et vous demeurerez      pour entretenir les dames , dit il au roy d'Arragon      et de Navarre et a plusieurs aultres barons et sei̲gneurs,       et aussi pour recevoir plus honnorablement        Jehan de Paris, car je cuyde qu'il viendra pour moy       et pour l'amour de mon beau filz, lequel est venu       avecques luy, comme il dit.
Ainsi s'en partirent les roys d'Espaigne et d'An̲gleterre      avecq moult belle compaignie.
Et quant      ilz furent a la premiere barriere, et virent que la rue      estoit si fort fortiffiee, ilz en furent moult esmerveillez.
Le roy dit aux gardes :  Mes amys, nous voulons aller       parler a Jehan de Paris, si vous avez congié de nous       laissez entrer.
Et qui estez vous ?  dit le portier.
Je suis le roy de ce pays.
Pardonnez moy, sire, car je ne vous congnoissoye.
A vous n'est riens fermé, car nous l'avons par exprès      commandement.
Et vouloit entrer le roy par le      petit huisset, mais le portier ne le voulsit oncques      souffrir, ains luy ouvrit toute la grant porte, et ne      fut oncques puis fermee, tandis que le roy d'Es̲paigne      fut dedans.
Si furent moult esmerveillez les      deux roys, quant ilz alloient par les rues, de veoir       si belle tapisserie, car il sembloit ung paradis, des      delices et plaisances, et des beautés et richesses qui      y estoient, et si y estoit tout plain de gensdarmes,      ne point ne faisoient semblant de eulx desarmer.
Quant ilz furent arrivez devant le logis, si trouverent       le cappitaine de la garde, qui a merveilles estoit bel      homme, et qui estoit en ung moult riche  estat.
Le roy luy dit :  Sire, pourrions nous point parler       a Jehan de Paris ?   Et qui estes vous ?  dit le cappitaine.
Je suis le roy de ce pays, et veez cy mon beau     filz le roy d'Angleterre ; si voulons semondre Jehan     de Paris a venir aux nopces.
Sire,  dit le cappitaine,  ne vous desplaise, car je      ne vous congnoissoye point, mais je congnois bien      le roy d'Angleterre.
A vous, sire, n'est riens fermé :     si me mectray devant pour vous conduyre.
Lors     se mect devant, et le roy d'Espaigne qui tenoit     l'aultre par la main, se mect après, avecq grant       nombre de gens.
Quant ilz furent en la salle du com̲mun,      ilz se esmerveillerent fort de la richesse de la     tapisserie que illecq estoit.
Tantost le cappitaine alla hurter a la chambre     du conseil, et dit a ung des huissiers que le roy d'Es̲paigne     et d'Angleterre estoient a la porte, qui vou̲loient     parler a leur seigneur.
Tantost sortit le chan̲celier      de la chambre, acompaigné bien de cinquante     barons en ung moult bel et riche estat, entre les̲quieulx      estoient les ducz d'Orleans et de Borbon,     et plusieurs aultres ducz et contes anciens, car tous     les jeunes princes, Jehan de  Paris les tenoit avecques     luy, du nombre des cent que avez ouy cy devant.
Le chancelier receut moult honnorablement les roys     et leur compaignie.
Si dit le chancelier au roy :      Sire, que venez vous icy faire, qui avez tant de        passe temps en vostre palaix ? Vous soyez le tres̲bien       venu en vostre mesme terre.
Certes,  dit le roy,  je ne me pourroye tenir de     venir veoir Jehan de Paris, et le semondre que son     plaisir soit venir jusques a mon palais et le sien,     veoir les dames, que moult fort le desirent ; si vous     prie que a luy me fassez parler s'il est possible.
Par Dieu, sire, il est bien aisé a faire, car il y a       exprès commandement que a vous riens ne soit cellé       ne fermé, si povez entrer par jour et nuyt, et comman̲der      comme en vostre maison.
Grantz mercis , dit le roy.
Or venez donc, sire,  dit le chancellier,  et je vous     monstreray le chemin.
Si les mena en la chambre    du conseil, que toute estoit tendue de satin rouge,     brouché de fueillaige d'or, le ciel de mesmes et le     pavement.
Puis vint hurter a la chambre du secret,      ou Jehan de Paris estoit en la forme et maniere que      vous orrez.
Premierement, toute la chambre, le ciel et pavement,     estoient tendus d'ung velours vert a grans     personnages d'or, bien enrichis de perles, ou estoit      pourtraict l'Ancien Testament.
Au coing de la chambre      avoit ung hault siege a trois degrez, couvert d'ung      moult riche palle d'or, et par dessus, avoit ung moult      riche pavillon, tout fait d'orfaverie esmaillee, a grant       nombre de chainettes d'or que tenoient diamans,      rubis, esmerauldes, saffirs, et plusieurs aultres pierres      precieuses, qui estincelloient merveilleusement.
Jehan      de Paris et ses cent gentilz hommes estoient tous      vestus d'ung drap d'or batu, tant riche que ne le       vous sçaurois declairer, et si estoient toutes les      robbes jusques en terre, et toutes d'une mesme      sorte, fors que Jehan de Paris, qui avoit ung moult      riche colier tout couvert de riche pierrerie.
L'uissier      vint ouvrir la porte pour veoir que c'estoit qui y       hurtoit, si trouva ledict chancellier et les deux roys,      que dit a l'uissier :  Que fait nostre maistre ?   Monseigneur,  dit l'uissier,  il est en son siege,      qu'il devise avecq ses barons.
Vecy le roy d'Espaigne,  dit le chancellier,  que le      vient veoir , et alors entrerent dedans la chambre      comme vous orrez.
Comment le roy d'Espaigne et d'Angleterre,     acompaignez de plusieurs grans seigneurs et     barons, entrerent en la chambre de Jehan de     Paris, et comment Jehan de Paris se leva de     son siege pour faire reverence au roy d'Espaigne.
A l'entree de la chambre le chancellier ce mit a     genoil devant Jehan de Paris, disant :  Sire, vecy      le roy d'Espaigne que vous vient saluer.
Quant le     roy d'Espaigne le vit en si hault triumphe, il ne se     peut tenir de s'encliner bien bas en luy faisant la     reverence.
Et quant Jehan de Paris le vit, se leva     de son siege et le vint acoler, en disant :  Sire roy      d'Espaigne, Dieu vous maintiengne et toute vostre      belle et noble compaignie.
Au regart de vostre      beau filz, il n'y a guieres que nous nous sommes veuz ;       venez vous en soir.
Si le prent par la main et le     maine asseoir auprès de luy, puis dit au roy d'An̲gleterre :        Prenez place ou il vous plaira.
Les barons     de Jehan de Paris firent asseoir les aultres, et quant     tout le monde fut assis, le roy d'Espaigne parla en     ceste maniere :  Jehan de Paris, si je ne vous nomme          aultrement, il me doit estre pardonné, car voz gens      ne nous ont voulu nommer voz tiltres.
Toutesfoiz       vous soyez le tresbien venu en ce païs, qui est du tout       a vostre commandement.
Grantz mercis , dit Jehan de Paris.
Je vous prie,  dit le roy,  qu'il soit vostre bon     plaisir de nous faire cest honneur de venir jusques     au palais veoir les dames, que moult fort vous de̲sirent.
Si y trouverez le roy et la royne d'Arragon,     les roys de Navarre et de Portugal, et plusieurs     aultres dames et grans barons et seigneurs.
Si ne     serez pas si honnestement traicté ne receu comme     ceans, mais de belles et honnestes dames et damoi̲selles     y a, que vous feront bonne chere.
Les gens du     roy anglois estoient tous marris de la grant humilité     et amour que le roy d'Espaigne monstroit a Jehan     de Paris.
Vrayement,  dit Jehan de Paris,  vous ne      les dames n'estes pas a reffuser ; si ferons collation,      et puis les irons veoir.
Comment Jehan de Paris fit apporter espices et     confitures de toutes sortes, et vins de plusieurs     façons et couleurs.
Tantost apporterent espices et confitures de toutes     sortes en grans couppes d'or et de pierrerie ; après,     les vins de plusieurs manieres, dont le roy  estoit     tout esmerveillé.
Quant ilz eurent fait la collation,     Jehan de Paris dit au roy :  Or sus, allons quant il      vous plaira.
Si print le roy par la main dextre,     et le roy d'Angleterre par la main senestre, et se     mectent a chemin.
Et quant il fut a la porte de son     logis, il dit au cappitaine de la garde qu'il ne menast     que ung peu de gens, tous les barons, et les cent     hommes de son habit.
Tantost ledict cappitaine ce     mit devant avec cent hommes d'armes pour faire      voye, car grant estoit la presse du peuple de tous estaz.
Les dames et seigneurs qui estoient demorez au      palais furent tous esbays quant ilz virent que les      deux roys tant demeuroient, mais il vint ung cheva̲lier      courant qui vint dire :  Sus, apprestez vous, car       veez cy venir les plus belles gens et les mieulx en       point que jamais furent veuz sur la terre.
Grant      joye eurent les dames et seigneurs et sur tous en eut      grant joye la pucelle a qui le cueur tout sautelloit       de joye.
Le roy d'Arragon print la royne d'Espaigne,      et sa fille fut menee par le roy de Navarre, et le roy      de Portugal print la royne d'Arragon, et les aultres      princes et barons prirent chascun dame et damoi̲selle,      et se mirent en tresbelle  ordonnance.
Si les       allerent ung peu veoir venir de loing par les fenestres,      puis se mit chascun en sa place en disant l'ung a      l'aultre :  Voyez comment celuy prent honneur devant      les roys, que tous deux les mayne et marche le pre̲mier ;      par Dieu, il est homme de grant haultesse et      audace, et ne monstre pas qu'il soit en païs estrange.
Certes,  dirent les aultres,  il est par tout le plus      fort, que luy donne ce courage.
Et, par Dieu,  dit la pucelle,  la fierté qu'il a luy       siet moult bien, car c'est ung droit mirouer de beaulté.
Et a tant veez cy venir et entrer ses hommes de la      garde qui tous ensemble saluerent la compaignie,      et puis se vont sarrer en une part contre ung coing      de la salle, qui sembloit que tous cent ne tinssent       pas la place de quarante.
Comment Jehan de Paris entra en la salle ou      estoient les seigneurs et dames qui luy vindrent      au devant.
Estre arrivé, Jehan de Paris, entre les deux roys     d'Espaigne et d'Angleterre, entrerent en ladicte     salle : les seigneurs, dames et damoiselles  leur     vindrent au devant.
Jehan de Paris salua les roys     d'Arragon, de Navarre et de Portugal, puis osta     son chappeau et baiza les deux roynes.
Après print     la pucelle par la main bien priveement et la baisa     moult doulcement en disant :  Je vous mercie, ma      doulce seur, de vostre present.
Adonc elle rogit     ung peu et s'enclina jusques bien bas.
Puis dit Jehan     de Paris a ses barons :  Allez baiser toutes ces dames,      et nous nous irons reposer.
Si print les deux roynes     par les mains, et dit au duc d'Orleans qui après luy     venoit, que luy amenast la damoiselle.
Si s'en va     seoir au plus noble lieu de toute la salle, qui moult     grande estoit, et se assit au milieu des deux roynes.
Puis dit au duc d'Orleans, son cosin :  Amenez moy      ce que vous ay baillé ; vous n'estes pas si honteux      que vous ne prenez du meilleur endroit,  dont chas̲cun     se mit a rire.
Puis dit haultement :  Messeigneurs,      prenez place ou bon vous semblera, car nous avons      prins la nostre.
Si commença a deviser avecq la     pucelle, et tous les roys et grans princes et dames et     damoiselles le plus que peurent se approucherent     pour les ouyr deviser.
Et en  parlant, la pucelle dit     a Jehan de Paris :  Sire, vous avez amené une moult      belle armee, la mieulx en point que jamais l'on vit      en ces contrees.
Ma mye,  dit Jehan de Paris,  je l'ay fait pour    l'amour de vous.
Et comment,  dit la pucelle en rogissant,  pour      l'amour de moy ?   Je le vous diray,  respondit il ;  j'ay ouy dire que      l'on vous devoit combatre demain, et pource je vous     viens offrir si vous avez point a faire de mes gens     d'armes, qui ont bonnes lances et roiddes.
Au mot     fut moult grant le bruit parmy la salle de rire, car       tous escoutoient diligemment.
Sire,  dit la pucelle,     toute honteuse,  je vous mercie de vostre offre, car      il n'y fault pas si grande assemblee.
Sainct Jehan,  dit il,  il est vray, car ce sera corps      a corps en champ de bataille estroit.
Jamais vous      ne veistes tant rire comme ces seigneurs et dames      rirrent des questions qu'il luy faisoit.
Si dit le roy      de Navarre au roy d'Espaigne :  Oyez vous pas      cest homme que mon cosin vostre beau filz blas̲moit,       en disant que par foiz il dit les motz d'ung      follastre ? Par Dieu, je croy que non fait, mais les      baille si tres couvers que l'aultre ne les peult entendre.
Si vouldrois bien que  les luy fissions explicquer.
Je le veulx bien,  dit le roy,  mais j'ey peur de luy     desplaire, car sur ma foy c'est la plus plaisant crea̲ture      que je visse oncques.
Si suis tout ravy de luy ;     s'il vouloit, il acquerroit beaucop de dames.
Par ma foy, autant vous en dis.
Si seroit bon de le     faire boire.
Voire,  dit le roy,  mais nous ne pourrions ainsi     faire comme il nous a fait.
Pleust a Dieu que vous y      eussiez esté.
Amen,  dit il,  mais ilz ne s'en iront encore, si        desire fort avoir accoinctance a luy.
Comme le roy fit apporter pour faire colation      a Jehan de Paris.
En tant le roy commenda apporter colation qui      tost fust preste.
Et le maistre d'ostel de leans vint      dire a ung des barons de Jehan de Paris comment      il le feroit boire.
Attendez,  dit celuy,  je vois querir       celuy qui l'en sert, que luy portera.
Et incontinant      celuy alla dire au duc de Normandie que l'on vouloit      servir de vin.
Le duc appella l'escuyer et luy dit      qu'il allast prendre la couppe pour servir de boire,      ce qu'il fit incontinant, et deux aultres escuyers       aussi qui prirent chascun une couppe, et  les vindrent      presenter toutes trois a Jehan de Paris, lequel print     la sienne et commenda bailler les aultres deux aux   deux roynes en disant :  Bevons nous trois pour des̲pescher,          et les aultres bevront quant il leur plaira.
Si beut sans riens actendre, puis bailla sa couppe     a la pucelle que devant luy tenoit, en disant :  Tenez,       ma mye, j'ay beu a vous, si croy bien que ja ne me       craindrez.
Par Dieu,  dit la pucelle,  il n'y a cause pour quoy ;      si vous en mercie de bon cueur.
Les roys et aultres       seigneurs et dames beurent, que fort s'esmerveilloient      dont Jehan de Paris prenoit ainsi l'honneur sur tous      les roys, qui estoient plus vieulx que luy.
Quant colation fut faicte, les roys et dames s'apro̲cherent     de Jehan de Paris pour railler et deviser     avecques luy.
Si luy demanda le roy de Navarre :     Jehan de Paris, mon doulx amy, que dictes vous de     nostre nouvelle mariee ?   Certes,  dit il,  je n'en sçaurois dire que tout bien     et honneur, car il me semble que Dieu l'a parfaicte     a son loisir, que riens n'y a oublié.
Si n'a besoing     que d'un bon officier.
Et quel officier, sire ?  dit elle.
Or le demandez a messeigneurs,  dit il,  savoir     moult s'il le vous sçauront nommer.
Par ma  foy,  dit le roy de Portugal,  voz motz     sont si fors a entendre que nous ne sçarions que     exprimer ; si vous prie que le nous vueillez nommer.
Par ma foy,  dit il,  c'est chose bien aizee a savoir,     car je croy bien que de maistre d'ostel, d'escuyers     ne de secretaires est elle bien fornye, mais voulen̲tiers     quant dames sont loin de leur pays, elles en     desirent souvent avoir des nouvelles, et pource     elle a bon besoing du bon chevaucheur.
Quant ilz     entendirent ces parolles, chascun se print moult fort     a rire.
Or, par Dieu,  dit le roy d'Espaigne,  sire,      vous sçavez tresbien ce qu'il fault aux femmes, mais      en voz motz il fault tousjours glozes.
Comment  le roy d'Espaigne demanda a Jehan de     Paris l'exposition des motz qu'il avoit ditz au     roy d'Angleterre son beaufilz.
Si je n'avoye peur de vous desplaire,  dit le roy     d'Espaigne,  je vous demanderoye l'exposition d'aul̲cuns      motz que vous avez ditz en chemin a mon beau       filz.
Certes,  dit Jehan de Paris,  demandez ce qu'il      vous plaira, car riens ne me sçauroit desplaire.
A vostre congié dont,  dit le roy d'Espaigne,       je vous en vois dire ung.
Mon beau filz d'Angleterre      m'a dit, que quant vous veniez, ung jour que pleuvoit      tresfort, vous luy dictes que luy qui estoit roy,      devoit faire porter a ses gens des maisons pour eulx      garder de la pluye en chevauchant.
Si ne puis entendre      comme ces maisons pourroient aller ne qui les por̲teroit.
Jehan de Paris ce print moult fort a rire     puis luy dit :  Certes, c'est bien aisé a entendre si vous eussiez     esté sur le lieu, car il pouvoit bien prendre exemple     a moy et a mes gens qui prismes bons manteaux     et chapperons a gorge avecq noz oseaulx qui nous     gardoient bien de la pluye.
Et quant il faisoit beau     temps, si les mections sus nous bautz, et se sont les     maisons que je disoye a vostre beau filz qui estoit     moillié, luy et ses gens, comme s'ilz fussent plongez     en la riviere.
Haa,  dit le roy,  par Dieu, vous en dictes la     verité.
Vrayement,  dit le roy de Portugal a l'oreille     du roy d'Espaigne,  cestuy n'est pas si fol comme      vostre beau filz disoit, ains a ung moult beau et vif      entendement de son eage.
Encore vous en demanderay une aultre chose,  se dit le roy d'Espaigne,  s'il est vostre plaisir.
C'est      que ung aultre jour vous  luy dictes qu'il ne faisoit      porter a ses gens ung pont pour passer les rivieres.
De cela ne fault il pas grant exposition,  dit       Jehan de Paris,  car elle est de mesmes a la premiere.
Il est vray que par de ça Bayonne, ung jour nous        trouvasmes une petite riviere bien creuse et roide.
Le roy d'Angleterre et ses gens, qui estoient mal        montez, se mirent dedans pour passer, dont il s'en        noya bien soixante des plus mal montez, et je passey        après avec mes gens que n'eurent nul mal, et quant        nous fusmes passez, le roy me fit ses plains de ses         gens qui estoient noyez, et lors je luy dis qu'il devoit        faire apporter ung pont pour les faire a saulveté        passer les rivieres, c'est a dire bons chevaulx comme        ils virent bien les miens, qu'ilz n'eurent aulcung        mal.
Je cuydoie bien qu'il l'eust entendu.
Par Dieu,  dit le roy de Navarre,  bien le luy      bailliez par entendre.
Or puis que tant nous en avez dit,  dit le roy      d'Espaigne,  je vous prie que nous declairez le tiers,       et plus ne vous en parlerons.
Je vous ay dit que tout ce qu'il vous plaira me      plaist, pource n'en faictes difficulté.
Je vous prie donc , dit le roy d'Espaigne,  que      vous nous declairez comment vous entendez ce que       vous luy  dictes que vostre feu pere estoit venu       en ce païs il y avoit environ quinze ans, et avoit      tendu ung lax a une canne, et que vous veniez pour      veoir si la canne estoit prinse.
De cela,  dit Jehan de Paris,  je ne blasme point      le roy d'Angleterre, car il est bien fort a entendre.
Et toutesfoiz, puis qu'il vient a propoz, je suis con̲tant      de le vous declairer.
Or, entendez que c'est.
Il est vray qu'il y a environ quinze ans passez que le      roy de France, feu mon pere, vint en ce pays pour      remectre vostre royaulme en vostre obeissance,      et lever le siege a la royne vostre femme, que veez      cy, et quant il s'en voulut aller, tous deux luy don̲nastes      vostre fille pour icelle marier ou bon luy      sembleroit, et il vous respondit que ce seroit avecques      moy, et c'est le lasson, et vecy la canne que je suis      venu veoir ci elle est prinse.
Comment Jehan de Paris rebrassa ses habillemens     pour demonstrer qu'il estoit, et fit rebrasser     celles des ducz d'Orleans et de Bourbon qui     estoient avecq luy.
Alors qu'il eut fini le parlement avecq le roy     d'Espaigne, rebrassa sa robbe, que dedans estoit      d'ung velours bleu semé de fleurs de lis d'or.
Quant le roy et la royne d'Espaigne ouyrent ces      parolles, tous deux se gecterent a ses piedz avec leur      fille en disant :  O trespuissant et noble roy, pour       Dieu plaise vous nous pardonner nostre grant offence,        car tout ce que vous avez dit est vray, et bien       le sçavons et la plus part de tous mes barons       que icy sont ; si suis content d'en recepvoir telle       pugnition comme il vous plaira a ordonner.
Et quant       est de ma fille, bien sçay qu'elle n'est pas digne        d'estre conjoincte avecq vous, mais dès maintenant       je la vous livre pour la marier a celuy que sera vostre       bon plaisir, et a celuy baille dès maintenant la pos̲session       de mon royaulme.
Le roy Jehan de France les leva et moult les mercia,       puis dit a la pucelle :  Ma mye, vous avez ouy ce       que vostre pere et mere ont dit ; que en dictes vous,      car le fait vous touche ? Voulez vous le roy d'Angle̲terre ?   Treshault et puissant seigneur, je veulx tenir     de point en point,  dit la pucelle,  ce que mon pere      vous a dit, car les premieres promesses doivent tenir.
Si me tiendroye a bien heuree si j'avois ung de voz      barons de vostre royaulme.
Or me dictes donc lequel vous  voulez, car      veez en cy belle compaignie.
Regardez dessoubz     leurs robes, car chascun porte ses armes.
Comment le roy Jehan commenda au duc d'Or̲leans      et de Bourbon, et a plusieurs aultres, qu'ilz     rebrassassent leurs robes.
Lors fit le roy Jehan rebrasser toutes les robes     desdis barons, que moult beau veoir faisoit.
Si se      firent congnoistre les plus aagez que en Espaigne      avoient estez avecq le feu roy, comme les ducz d'Or̲leans      et de Bourbon et plusieurs aultres barons.
Le roy Jehan demanda de rechief a la pucelle :     Avez vous advisé lequel vous voulez de ceulx icy      ou ce vous y voulez encores pencer ?   Treshault seigneur,  dit elle,  a moy n'appartient      pas de choisir, mais celuy que vous plaira me plaist     en ensuivant la promesse que monseigneur mon     pere fit au vostre.
A, par Dieu, vous estes fine femme,  dit le roy      Jehan,  puis que vous dictes que vous voulez tenir       la promesse de vostre pere.
C'est a dire que je doy       tenir aussi la promesse que le mien fit, c'est que vous      seriez ma femme.
Alors se  mirent tous a rire,     fors que les Anglois.
Or sa,  dit le roy Jehan,  par      vostre foy, vouldriez vous bien estre ma femme      si vostre pere et mere le vouloient et si je m'y con̲sentoye ?   Sire, c'est une question ou il ne fault point de     responce, car bien pouvez sçavoir qu'il n'est chose     au monde que tant je desirasse.
Or donc, ma mye, et je m'y consens, et vous     prometz espouser le matin, au plaisir de Dieu et de     vous amys.
Le roy d'Espaigne et la royne le mercierent moult     fort, et les roys d'Arragon, de Navarre et de Por̲tugal      luy vindrent demander pardon de ce qu'ilz     ne luy avoient fait l'honneur que luy estoit deu.
Sire d'Angleterre,  dit le roy de France,  vous ne     devez estre mal content de cecy, car elle estoit     mienne passé a quinze ans, si n'ay voulu faulcer la     promesse de feu mon pere.
Comment le roy d'Angleterre s'en alla de Burgues     bien marry et courrossé quant il vit que le roy     de France luy avoit osté celle que tenoit son     cueur et sa pensee.
Voyant toutes choses, le roy d'Angleterre fut     moult marry et courrossé.
Si se  partit du palais,     et dès l'heure s'en alla monter a cheval et s'en alla,     luy et ses gens, en leur païs les plus hastivement     qu'ilz peurent.
Après le despartement dudict roy,     commença la feste grande et planteureuse par le     palais, aussi fit elle par la cité, quant l'on sceut     que c'estoit le roy de France qui espousoit la fille.
Le soupper fut moult grant et servis de plusieurs      entremetz que venoient de la cuysine du roy de      France, et moult fut regardee la vexelle en quoy      il estoit servy.
La pucelle estoit si joyeuse qu'on ne le       sçauroit racompter ne dire, si m'en passe aussi      pour cause de briefveté.
Quant vint le lendemain au matin, le roy Jehan      envoya de moult riches bagues a la pucelle, et si      luy envoya de vexelle d'or pour ung buffet, et ung      aultre buffet de vaixelle d'argent et ung pavillon      tout fait de fleurs de lys chargié de pierrerie le plus      riche que l'on eust jamais veu, et luy envoya ses      tailliendiers pour luy faire habillemens a la mode de      France, et aussi a toutes ses damoiselles.
Comment le roy de France espousa la fille du roy      d'Espaigne en grant triumphe et honneur      a l'abit du païs, ors mis la coronne qu'elle por̲toit.
Le jour venu que les nopces ce devoient faire,       si esposa le roy Jehan la fille au roy d'Espaigne      en la ville de Burgues, et en l'abit du païs, ors mis la      coronne que le roy Jehan luy donna, qui moult riche      estoit.
De la feste, des triumphes, des honneurs      et des services qui y furent faitz, je m'en passe pour       eschever la matiere.
Quant vint le soir, le roy Jehan dit que point ne      cocheroit au palais, et pource furent meneez les dames      en son logis avecq la mariee.
Quant elles virent les      merveilles et richesses qui y estoient, toutes disoient       que a bonne heure estoit la pucelle nee d'avoir ung      tel prince espousé, et qu'elle avoit fait en peu d'heure      ung beau change.
La pucelle estoit si tresjoyeuse      qu'elle ne sçavoit quelle contenance faire.
Ce pendant      que les dames la desabilloient, le roy Jehan arriva      avecq belle compaignie, si dit a sa mye :  Et puis,       ma mye, vous desplaist il point d'avoir laissé  le       palaix de vostre pere ?   Certes, mon redoubté seigneur, il ne le me fault      pas demander, car je n'euz jamais si parfaicte joye      comme j'ay eu quant je me suis trouvee ceans.
Aussi n'est a comparer le palaix de monseigneur      mon pere a vostre logis, mais encores vous dis je      plus, que quant vous n'ariez riens que vostre noble      et redoubté personne, si vous ayme je mieulx que      tout le demourant du monde.
Ce mot pleust moult      fort au roy, si la corut acoler et baiser en luy disant :      Ma mye, ce mot jamais ne sera oublié.
Or sa, que       donrez vous a ses dames et damoiselles, que tant de      peine ont prins pour vous ?   Monseigneur,  dit elle,  je ne sçay.
Veez la,  dit il,  ces six coffres plains de bagues      et de draps d'or ; despartez les ou bon vous sem̲blera,      car pour ce faire ont ilz estez apportez.
La pucelle se agenoilla et moult humblement le mer̲cia,      mais il la leva bien tost et luy dit que plus ne le      fit, mais que priveement a luy parlat, comme de      pareil a pareil.
Il n'est pas raison , dit la mere.
Et je le veulx ainsi,  dit il,  et si luy commande      despartir ces bagues et joyaulx aux dames et damoi̲selles      selon leur qualité,  dont elles priserent fort le       noble  roy de France.
Comment on coucha la pucelle et comment le roy     de France s'alla coucher auprès d'elle.
Après que l'espousee eut esté desabillee, se cocha,      puis s'en allerent les dames et damoiselles retirer      chascune en son lieu.
Si vint incontinant le roy de      France, a qui il tardoit bien l'heure, en la chambre,      lequel fut tantost desabillé.
Si ce mit auprès de celle     qu'il aymoit par dessus toutes creatures, et il n'avoit      pas tort, car c'estoit la plus doulce, la plus humble,       la plus belle, la plus sage, la plus honneste et la      mieulx moriginee que fut pour lors en tout le monde.
Grant joye s'entrefirent les deux amans, et firent de      beaux passetemps durant la nuyt, comme voz aultres,      jeunes gens que bien aymez quelque belle jeune fille,       quant la povez tenir entre voz bras : Dieu scet le      plaisir et la joye que vous avez.
Si l'engrossa celle      nuyt le roy d'un beau filz, que despuis fut roy de      France.
Et quant vint l'endemain, a heure de lever, le roy      Jehan se leva et s'en alla railler avecq ses barons     que moult joyeulx estoient de leur seigneur que tant      honnestement  son cas conduisoit.
Les dames vin̲drent      veoir la nouvelle royne que moult bonne chere      leur fit, et ainsi comme ilz la cuydoient habiller,       vint ung maistre taillandier du roy qui leur dit      a genoulx :  Mes dames, ne vous desplaise, car       elle doit aujourd'uy estre habillee a la mode fran̲çoise.
Helas, mon amy,  dit la royne de France,  je vous       prie que je y soye habillee, car bonne Françoise suis      et seray tout mon vivant.
Comment les costuriers et tailliandiers du roy     Jehan habillerent la royne a la mode de France.
Incontinant vindrent escuyers et costuriers de       par le roy Jehan mectre la jeune royne en point      a grant diligence.
Si luy vestirent une moult riche      cotte d'ung drap d'or cramoisi, et par dessus une      robe d'ung velours bleu semé de fleurs de lis d'or,      tant belle et tant mignonne que avecq la beaulté      qu'elle avoit sembloit plus divine qu'humaine.
Puis luy mirent en la teste ung atour merveilleuse̲ment      beau et riche.
Si luy fut mis autour ung colier      d'or  tout couvert de rubis, de diamans, et d'esme̲rauldes,      et y avoit au millieu ung escharboucle que      rendoit une grant lumiere.
Et ainsi comme l'on      l'abilloit, vindrent les roys d'Espaigne, de Portugal,      de Navarre, et d'Arragon, qu'ilz trouverent le roy      Jehan qui estoit avecq ses barons.
Si le saluerent,      et il les recueillit moult doulcement, puis luy deman̲dirent      comme il luy estoit depuis a soir.
Moult       bien, la Dieu mercy, si trouverez vostre fille sayne       et saulve.
Nous l'irons veoir, par vostre congié , dirent les      quatre roys.
Et je y vois avecques vous,  dit le roy Jehan,       pour veoir et oyr qu'elle vous dira.
Et quant ilz      furent entrez en la chambre et ilz virent la royne de      France ainsi habillee, luy firent la reverence deue      comme a royne appartient.
Comme le roy de Navarre, parlant a la royne de     France, luy dit que les fleurs de lis luy estoient     monteez dessus.
Quant les quatre roys eurent fait la reverence     a la nouvelle royne, elle leur rendit leur salut et leur     fit moult bonne chiere.
Si furent moult esbays de      la veoir en si riche estat,  si luy dit le roy de Navarre      en riant :  Comment, ma dame ma cosine, les fleurs       de lis vous ont monteez dessus le corps ?   Ouy,  dit elle,  beau cosin, mais encores en y a il      beaucop plus par dedans, que jamais n'en sauldront.
Quant le roy Jehan l'entendit, il en fut merveilleuse̲ment      joyeux, si n'en fit nul semblant.
Quant tout      fut appresté, on alla a l'esglise, qui fut moult riche̲ment      tendue de fleurs de lis, et le roy les donna      a l'esglise, et tous les haornemens de l'autel, qui      grant richesse valloient.
Que vous iroys je plus racomptant ? La feste dura      quinze jours, si donna le roy Jehan de moult riches       dons au roy et a la royne d'Espaigne, ses beau      pere et mere, si fit il aux roys d'Arragon, de Portu̲gal      et de Navarre, et a leurs femmes, et generalle̲ment      a tous les chevaliers, barons, seigneurs, dames      et damoiselles, tant que chascun le tenoit au plus       vaillant et riche prince que fut au monde.
Comment le roy Jehan print congié de son beau     pere et de sa belle mere pour s'en retorner en     France, et comment la royne de France ploroit     pource qu'il avoit dit que la lairroit en Espaigne.
Après que les nopces furent passeez, le roy de     France vint au roy d'Espaigne et la royne, present     leur fille sa femme, si leur dit :  Beau pere, et vous,      belle mere, vous sçavez comme j'ay grant charge      de mon royaulme gouverner et entretenir, et si ay      avec moy la plus part de mes barons, si ay laissé     ma mere seulle que grant desir a de me revoir.
Pource, si est de vostre plaisir, me donnerez congié,      et doubtant vous desplaire, ne vous oze demander      licence d'emmener ma mye, car si c'est vostre plaisir      qu'elle demeure, je la vous recommande.
Je luy      laisseray son estat comme a telle royne appartient,      car de voz biens ne veulx je qu'elle despende ung      denier.
Je vous prie que traictez bien vostre peuple,      et le plus que pourrez le gardez de oppresser, et ilz      prieront Dieu pour vous.
En disant ses parolles     la jeune dame fondoit en lermes, voyant qu'elle     estoit pour demeurer, et que son amy s'en alloit     sans elle.
Oyant le roy d'Espaigne ce que le roy de France     luy avoit dit, luy respondit :  Monseigneur mon filz,      puis qu'il vous a pleu de me faire cest honneur que      d'avoir prins ma fille a femme, je vous supplie      que  ne la vueillez laisser, car sans vous elle ne      pourroit durer, comme la raison bien le vouldroit.
Si vous supplie que en ce royaulme vueillez commectre      telz gouverneurs comme il vous plaira, car dès main̲tenant       je vous livre le royaulme.
Monseigneur,  dit le roy de France,  qu'est ce que      vous avez dit ? Je vous prie que jamais n'en soit      parlé, car dé ce royaulme et du mien tant comme     vous vivrez pourrez faire et disposer a vostre vou̲lenté,     car soyez seur et certain que vostre royaulme     ne voz biens ne m'ont point esmeu a avoir vostre     fille que icy est, mais sa bonne renommee.
Et puis     que c'est vostre bon plaisir que je l'en mayne, j'en     suis moult joyeulx, ce elle y veult consentir.
Quant la royne de France ouyt les parolles que le     roy Jehan avoit dictes, elle se gecta a genoulx de̲vant      luy en disant :  Mon tresredoubté seigneur,       pour quoy demandez vous mon consentement ?       Car sur ma foy je n'en ay point, si non ainsi comme       le vostre le meyne, et vous asseure pour tous̲jours       que vous ne sçariez vouloir chose qui ne me       pleust, et s'il estoit possible que je peusse sçavoir       toutes voz voulentez, a mon pouvoir je les acom̲plieroye.
Longuement parlerent ensemble de ceste departie      que trop seroit longue a racompter.
A la fin, après      plusieurs parolles, pleurs et regretz, prinrent congié      les ungs des aultres.
Comment le roy de France et sa femme la royne      partirent d'Espaigne pour eulx en aller en      France.
Avoir prins congié les ungs des aultres, le roy     de France et la royne ce partirent d'Espaigne, et     firent tant par leurs journees qu'ilz arriverent en     France, ou ilz furent receuz par les bonnes citez et     villes a grant honneur et triumphe, et firent tant     qu'ilz arriverent a Paris, ou la reception que l'on     leur fit seroit trop longue a racompter, car grant     honneur leur fut faict, et aux seigneurs d'Espaigne,     que leur dame avoient conduitte.
Si demeurerent     en France six mois, pendant lequel temps firent     bonne chere, si s'en retornerent en Espaigne.
Et au     bout de neuf moys fit la royne ung beau filz, et au     bout de cinq ans en fit ung aultre, lequel fut roy     d'Espaigne après  le decèz de son grant pere, et le     premier fut roy de France après son pere, que     longuement vesquit, et que tint son royaulme en     bonne paix et union.
Puis trespasserent de ce siecle     pour aller en la gloire eternelle, ou je prie a Dieu     qu'il nous doint grace que y puissions parvenir.
Amen.
.
