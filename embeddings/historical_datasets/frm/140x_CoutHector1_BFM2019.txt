LES FORESTZ DE LIONS, BEAUVOIR, LONGCHAMP ET LA HAIE DU NEUFMARCHIE                     LES FRANS USAGIERS Les religieux, abbé et couvent de Mortemer en Lions ont es forests de Lions ce qui ensuit, c'est assavoir par le don de Philippe, par la grace de Dieu roy de France, tous les vesseaulx de mousches à miel que les freres illec pourront trouver par toute la forest de Lions pour le luminaire de l'eglise.
Pasturage et pasnage et tous leurs aisemens pour toutes leurs choses necesseres, tant en ediffice que autres.
Item, par le roy Philippe, roy de France et de Navarre regnant l'an mil IIIC XVII, en septembre, eulx pevent avoir leurs haras es landes de Cocerf et en la forest de Lions, depuis la Toussaint jusques à la mi mars et de la my mars à la saint Remy.
Les religieux, abbé et couvent de Notre Dame de l'Ille Dieu ont es forestz de Lions, par le don de prince de noble memoire Charles, par la grace de Dieu roy de France et de Navarre regnant l'an mil IIIC XXIII, usage à ediffier, ardoir et reparer, par livrée, à cause de leur dicte eglise.
Item, par le don de prince de noble memoire Charles, par la grace de Dieu roy de France regnant l'an mil IIIC LXV, leurs haras en la lande Cocharf, et toutes leurs bestes, excepté pors, depuis qu'elle est fauchié jusques à la mi may.
Les religieux, abbé et couvent de Beaubec ont par le don, sans dapte, de Henry, roy d'Angleterre, duc de Normendie, d'Acquitaine et conte d'Anjou, un hostel apellé le « Mesnil Bosquet »                  en la forest de Lions, et à cause d'icelui, ont en ladicte forest pasturage à toutes leurs bestes, et autres aisemens de la forest, ovecques le pasnage de leurs propres pors en icelle forest, excepté les deffens.
L'ostel des religieux du Mont as Malades léz Rouen, appellé la malladrerie de Lilly, a es forests de Lions bois pour édiffier et arder, par livrée ; pasturage et pasnage pour les bestes, hors tailles et deffens.
Et pour ce, sont tenus lesdis religieux faire prieres et oroisons, comme il est apparu par le greal de la forest et information sur ce faicte, avecques plusieurs delivrances sur ce faictes.
Jehan Le Prevost, seigneur du Moucel sur Vacueil, et ses hommez dudit lieu, tenans du fieu de l'Agneaulle, par privilege sans dapte donné par le roy Henry, roy d'Engleterre, duc de Normendie, d'Aquitaine et conte d'Anjou, à Baudry, filz Guillebert, son sergent, ont en la forest de Lions, c'est assavoir : ledit Prévost, boiz pour ediffier et ardoir par livrée, franc pasnage et pasturage; et lesdiz hommes ont le fourq pour hesberger et les branches pour clorre et ardoir, pasturage, et autres mesmes droictures, comme les ramagiers de la forest, comme il semble par le privillege de l'eschange faict à messire Philippe Daussi en la forest de Bray, qu'il ne doit point avoir de franchise en la forest de Lions.
Guillaume, Robert et Jehan Desmarez, demourant en l'ostel qui anciennement fu Rogier le Carpentier, ont en la forest de Lions, par privilege sanz dabte de Henry, duc de Normendie et conte d'Anjou, XX acres de terre es gastz de la forest en la paroisse de Leureleaue, quictez de campart, de pasnage, de coustumes de forest et de toutes autres coustumes.
Et pour ce, font XL jours par an d'un carpentier au chastel de Lions, aux despens du seigneur illec.
Les religieux, prieur et couvent de Longueville la Guiffart, à cause de leur hostel de Croisy, membre de leur prieuré, ont es forests de Lions, par don de Henry, roy d'Angleterre, duc de Normandie et d'Aquitaine et conte d'Anjou, sans dapte, ledit hostel de Croisy par confirmation du don premierement à eulx fait par le conte Guiffart, et leur accorda que eulx fussent quictez par tout Engleterre et Normendie de tonnelieu, passage et pontage et pasnage et regart de forest, et de toutes coustumes de leurs choses.
Et si ont par un memorial donné le samedi aprés la saint Martin d'esté  mil IIIC et VII par le bailli de Gisors, deux chesnes de livrée par an pour leur dit hostel.
Pierre Paviot, seigneur du Mesnil Paviot, a, à cause de son hostel en dit lieu, es forestz de Lions, comme il est apparu par le greal de la forest et par bonne information et plusieurs delivrances, le bois sec en gesant et en estant en le vert en gesant s'il n'y a caable, hors tailles et deffens.
Item, III chesnes de braches et de mains, par livrée du verdier, à aider à faire une maison ou pour refaire; un chesne pour chancel par livrée en rendant le viel, haies et ceps pour ses charues, le demourant des ouvrages du roy et des chappelains par congié; le mort bois hors deffens et landes ; franchise de pasnage et pasturage pour ses bestes, hors tailles et deffens, excepté le mois deffendu enquel les pors ne vont point au bois ne les bestes, fors à la veue des champs.
Item, la blanche espine de poingne et de mains, à clorre et planter.
Et auxi, peut fauchier en la lande à Cerf aprés la saint Jehan, par païant pour faux XII deniers, et avoir des branches pour ramer son lin, à coupper d'une serpe de II piés et demy, un pié haut et l'autre bas; la maalle, le sablon et les autres drois acoustumés, en faisant autelles delivrances comme il a acoustumé faire d'ancienneté.
Messire Moradas de Rouville et du Mesnil Paviot pour procuration, a autel usage comme ledit Paviot, à cause de son hostel dudit lieu outre l'eau, par en faisant autelles redevances etc, comme il nous est apparu comme dessus.
Collart de Saint Lucien, escuïer, peult avoir levriers es mectes de la forest de Lions, entre Normanville et Noïon sur Andelle et de Noïon jusques à Lisors, par privilege donné par prince de noble record Philippe, par la grace de Dieu roy de France et de Navarre,regnant l'an mil IIIC XXI, ou mois de may.
Les religieux, abbé et couvent de Saint Ouen de Rouen ont es forests de Lions, à cause de leur manoir et terre de Periers, tout le mesrien qui fault à faire tout le tournant de leurs deux moulins de Periers; tout le boiz et mesrien qui fault à faire les pons qui sont d'endroit leurs diz moulins jusques à ladite forest ; quatre buches à Noël ; deux quesnes et deux hestres chacun an pour leur hostel de Periers, avecques leur usage à ardoir en ladicte forest, comme frans coustumiers.
Item, ont droit d'avoir en ladicte forest de Lions, à cause de leur hostel de Collemont, pasturage et pasnage pour toutez leurs bestes dudit hostel;bosc à ardoir et hesbergier, avecques toutes les autres coustumes, usagez et franchises que frans coustumiers y ont.
Item, ont droit de demander en ladicte forest de Lions, à cause de leur hostel d'Espaubourc, à avoir pasturage et pasnage pour toutes leurs bestes dudit hostel, leurs pors frans sans païer pasnage ; le vert boiz en gesant et le sec en estant ; boiz pour maisonner et faire ediffice, par livrée du verdier, sans en païer amende ; hochier le glan au pié et à la main; fiens blanc et fiens noir, avecques toutes les autres franchises, libertés et usages qui ont et pevent avoir les frans coustumiers d'icelle forest.
Pour lesquelles coustumes, franchises et usages prendre et avoir en ladicte forest, lesdiz religieux sont tenus païer et faire au roy notre sire ou à son chastellain et prevost fermier en Lions, les rentes et faisances qui ensuivent, c'est assavoir : sur les molins de Periers, un septier de fourment et un septier de grosse moulture chacun an, que prennent les prévosts de Lions.
Item, sont tenus païer un septier d'avoine à l'ancienne mesure, cinquante harens, cinquante chandelles de cire de demi pié de long, XXV pains de couvent, un septier de vin de couvent, et ne les doivent fors une fois l'an, quant les regardeurs regardent les meffais de ladite forest, ou à plus long temps se plus y attendent à regarder.
Et prent de present le chastellain de Lions les choses dessus dites comme l'en dit.
Item, doivent, à cause de ce et d'autres choses, cinq chevaliers à garder par quarante jours en chastel de Lions, quant ils en sont sommés en temps de guerre; et si font le service ailleurs, ils sont quittes de le faire en chastel.
Et si doivent, eulx et leurs hommes de Perier et de Quievreville, reparer et avoir en estat la porte du chastel de Lions, de pierre, de fer et de fust, et maintenir en estat une perche de mur de quatorze piés de long d'une part et d'autre de ladicte porte, et pour ce faire, doivent avoir en ladicte forest tout le mesrien qui leur est necessaire à ce faire.
Les religieux, prieur et couvent de Noïon sur Andelle, membre de l'eglise de Saint Evrout l'Abbaye, ont acoustumé prendre es forests de Lions ce qui ensuit, c'est assavoir par don de prince de noble memoire Henry, roy d'Engleterre, duc de Normendie, d'Aquitaine et conte d'Anjou, franchise de pasnage, herbage, cauffage, et hebergage pour les religieux de Noïon, du Neufmarchié et d'Auffay, es toutes ses forests, es haies de Lions et d'Yavy.
Item, par privillege donné de Simon,conte d'Evreux, sans dabte, il donna aux religieux de Saint Evroult, pour leur ferme de Noïon, la disme de la Haie le Conte, c'est assavoir de semoison, d'essars, de pasnage, de vendue, et de toutes revenues d'icelles; franchises de pasnage pour leurs pors, herbage; mort boys à feu et autres nécessités; vif bois quant ilz en auront necessité par livrée, pour leurs moulin et maison fere, et pour leurs autres necessités, et un fou à leur ellection à Noël.
Et pour ce, sont tenus prier Dieu pour leurs fondeurs.
Jehan Boudart, escuïer, a coustume prendre es dictes forests de Lions, comme il nous est apparu par le greal de la forest, vraye information et plusieurs delivrances sur ce faictes, le boys vert en gesant et le seq en estant et en gesant, le mort boys par toute ladicte forest, le boul en hauste fustaie pour hesberger, les fours et branches pour clorre et heberger avenanment; francs pasnage pour ses pors, et franc pasturage pour toutes ses bestes en toutes saisons, hors tailles et deffens et le moys deffendu ouquel ilz ne pevent entrer synon à la veue des champs.
Item, la blanche espine, la couldre, de poingnie et de mains, pour clorre et mettre à son usage: la caux, la malle, la pierre, le sablon et le noir fiens des mares pour amender ses terres; faire ses lins en ladicte forest, par païant le campart; un chesne, un hestre par livrée, quant il se veult heberger ou faire refaire ses maisons quant ilz sont arses ou abattues par force de vent ou feu d'aventure; et pasture à toutes ses bestes es deffens de Lions, tant auxi comme les habitans de la ville de Lions, avecques autres menus drois acoustumés.
Et pour ce, est tenu faire au roy ou à son prevost fermier en Lions, pour son manoir de Varclive, XII d.t.
à la saint Remy, un pain à Noël ou un denier se il ne fournie, et pour ses deux autres manoirs, pour chacune acre de terre appartenant à iceulx, XII d.t., avecques autres menus drois acoustumés, comme font ceulx de Lions.
Robert Alorge, bourgois de Rouen, aïant le droit en ceste partie de Jehannette, Richarde Benart, seurs, filles de feu Guillaume Benart, de Vacueil, a es dictes forestz de Lions, à cause de son manoir de Vacueil, boiz tant pour hesbergement, ardoir, que autrement, et clorre; pasnage et pasturage; ovecques tous telles libertés et franchises en quoy que ce soit, comme les frans bourgois et habitans de Lions.
Et pour ce, est tenu faire au roy notre sire autelx devoirs et redevances comme lui en font lesdiz bourgois et habitans, comme il peut apparoir par delivrance d'Eschiquier tenu à Rouen l'an mil IIIIC et II.
Messire Nigaise Leveneur, chevalier, à cause de son hostel du Mesnil Guillebert, a accoustumé prendre es forests de Lions, par don de prince de noble memoire Charles, roy de France et de Navarre, regnant l'an mil IIIC XXV, en moys de may, mesrien pour arder en son manoir dudit lieu, tant comme une charette à deux ou  trois chevaulx par jour pourra porter ou manoir dessus dit, et mesrien pour rediffier en icelluy manoir, excepté huis et fenestres; et auxi pasturage pour ses bestes es lieux de la Tremie et du Bleu, sans pour ce païer aucunes redevances, et ses pourceaulx frans pour ledit hostel.
Le prieur ou gouverneur de la maison et hospital de Neauffle a acoustumé prendre et avoir en bois de Bleu cent soubs de boiz par lyvrée pour arder illec, par privillege de prince de noble recordation Philippe, filz aisné de roy de France, duc de Normendie, conte d'Angou et du Maine, donné au Mouchel lés Ponts Sainte Messence le VIe jour de mars, l'an mil IIIc XLIII ainsy par l'édict du commandement le roy P.
Barrois Corriger et comprendre « es »..
Et pour ce, doit chanter chacune sepmaine une messe du saint Esperit ou de Notre Dame durant la vie du donneur, et aprés son decés, son aniversere chacun an à tousjours mes.
Et par lettres de Jehan, aisné fils et lieutenant du roy de France, duc de Normendie et de Guïene, conte de Poitou, d'Anjou et du Maine, données l'an mil IIIc XLV, en moys de fevrier, racorda que iceulx cent soubs de bois pour arder l'en peust convertir en edifier sans vendre.
Et pour ce, doit faire prieres et oroisons.
Le maistre de la maladrerie de Gisors a acoustumé  avoir en buisson de Gisors pasturage pour ses vaches et pors, hors tailles deffendues en la garde du buisson de Bleu, et livrée de C soubs de bois par an.
Et pour ce, doit prieres et oroisons.
Les religieux, abbé et couvent de Belosenne, à cause de leur hostel du Quesney jouxte Nolleval, a usage en la forest de Lions, si comme les habitans de la ville de Beauvoir, et leur fu premierement donné par le roy Philippe, pour païer autellez droictures comme les autres coustumiers.
Et depuis, par le roy Charles, roy de France et de Navarre, icelles droictures leur furent quictéez pour une messe solempnelle par an.
Item, à cause de leur maison apellée les Mons prés Beauvoir, par le roy Philippe, regnant l'an mil III c et X, en mois de juillet, leur fu donné à avoir en la forest de Lions, en la garde de Beauvoir, usage pour XXIIII chiefz de beufz, de vaches ou tors ou veaulx, pour C pors ou truiez, tant petiz que grans, et pour IIIc bestes à laine, tant petitez que grandez, et usage au boiz mort pour arder pour XII personnes demourant illec, sans païer aucune faisance.
Les religieux, prieur et couvent de Saint Laurens en Lions ont acoustumé prendre ez forests de Lions, par privillege  sans dapte de Henry, roy d'Engleterre, duc de Normendie et d'Aquitaine et conte d'Angou, leur lieu et leurs maisons et leurs appartenances, et le lieu de Saint-Crespin qui est en icelle forest et la terre et le lieu appartenant, et le lieu Sainte Honorine qui est en icelle forest avecquez toute la terre appartenant audit lieu; et sy leur donna liscence et puissance de prendre en icelle forest les ses arbres qu'ilz trouveront en icelle forest, et les arbres qui par pourricture ou par force de vent cherront, et les branches et rame à faire leurs clostures, et pour leur feu souffisant en leur habitation dedens les mectes de la forest.
Et se ilz veullent faire ediffices qui leur fussent necesseres, ilz commanda que eulx prinsscent paisiblement et franchement en icelle forest les mendres fours des arbres qu'ils trouveront en la forest, et se les furcz ne souffisent à faire l'ediffice, il ordonna que par les baillis d'icelle forest, leur fust baillé arbres entiers qui puissent souffire à parfaire les ediffices.
Et encores, leur donna et octroya franchise et quictance perpetuelle de pasture et pasnage par toute la forest.
Item, par prince de noble recordation Philippe, par la grace de Dieu roy de France et de Navarre regnant l'an mil IIIc XLIII, en moys de septembre, leur fut donné congié de mener leurs haras en la lande de Cocerf depuis la feste saint Michel jusques à la my may ensuivante.
LES FORESTZ DE LIONS, DE BEAUVOIR, LONGCHAMP ET DU NEUFMARCHIE   LES COUSTUMIERS  Les habitans de la ville de Lions ont es forests de Lions hors tailles et deffens, le bois seq en estant et en gesant, le vert en gesant se il n'y a caable, le mort bois, hors deffens, es landes; le fourq et la branche avenanment pour clorre et hebergier.
Item, un fou et un chesne par livrée pour maisonner.
Pasturage par toute la haulte forest pour toutes leurs bestes, tant pors, chievres, comme autres, hors tailles, tant es deffens de Lions comme en la forest coustumiere.
Item, ilz pevent hochier de glan et la faine au pié et à la main, sans battre leurs pors soubz eulx.
Item, ilz pevent esbranchier les abres d'une serpe de deux piés et demy de manche, un pié à terre, pour ramer.
Item, ilz pevent fauchier en la lande de Cocerf aprés la saint Jehan Baptiste.
Item, ilz sont quictes de pasnage des pors pour leurs estoremens.
Item, ilz pevent faire attourné devant le verdier de Lions pour aller querir leur bonne coustume.
Ilz pevent emploïer le bois de leur coustume en ladite ville pour leur necessité.
Item, les demourans en icelle ville oultre l'eau n'ont pas celle propre coustume, mes seullement comme les autres ramagers, en païant pour chacune des masures dudit lieu a la saint Remi quatre gerbes et les autres deux deniers pour gerbage pour chacun feu, un pain de deux deniers à Noël ou un denier qui ne fourne, deux oeux à Pasques, pasnage et refaitures comme lesdites villes ramagieres.
Et oultre, veullent dire lesdis habitans que, oultre et par dessus ce qui dessus est dit,   ilz pevent prendre et abattre le boiz vert en forest coustumiere par            amende sans perdre le ferement, mes qu'ils le puissent abattre par sec.
Item, qu'ilz doivent avoir le fourcq et la branche pour fere charbon pour leur user.
Item, qu'ilz ne doivent point estre esquis, fors pour trois choses, c'est assavoir meuldre, rap, et bestes sauvages.
Item, que ilz ont la chasse à toute beste à pié clos et la prendre à chiens courans, levriers et terriers, et fouir les goupils et autres bestes en terre.
Item, qu'ilz pevent prendre le chevreul en icelle forest à l'arq et au bougon, et tendre aux oyseaux en ladicte forest sans congié.
Item, que les taneurs de ladicte ville pevent user de l'escorche de tout le boys abattu en icelle forest, hors vente.
Lesquelles choses leur sont reservées, sauf à les pourchacer quant ilz verront que bien sera.
Pour lesquelles choses, lesdis bourgeois habitans de Lions sont tenus païer par chacun an au roy ou son prévost fermier en Lions, chacun feu à la saint Denis XII d., à Noël un pain d'un denier ou un denier qui ne fournie.
Item, doivent à prendre les venoisons du roy et à aidier à lever les ouvrages du roy en Lions, et autres faisances acoustumées.
Et auxi ont il les menues droictures esdictes forests comme les autres villes, c'est assavoir le fruit en la saison, la malle, l'arguille, le sablon et telles memes besoignes.
Les habitans du Moucel sur Vacueil ont usage en la forest de Lions de prendre le boiz vert en gesant et le sec en estant et en gesant; pasturage à toutes leurs bestes en toutes saisons, hors tailles et deffens, excepté le moiz deffendu, ouquel temps ilz ne pevent mener leurs bestes en ladicte forest, fors à la veue des champs; quictes de pasnage pour un denier et maille de recours de leurs pors nourris ou achetéz au devant de la saint Jehan, et se ilz sont depuis achetéz, ilz paient pasnage comme estrangers.
Item, ilz ont le mort bois par toute ladicte forest, hors tailles, deffens et landez.
Item, ilz ont trois chesnez par livrée quant ilz se veullent hesberger pour refere leurs maisons quant ilz sont rompuez ou arses.
Item, ilz pevent fere leurs lins es landes de ladicte forest et prendre rame pour iceulx.
Item, ilz ont la malle et sablon, avec autres drois acoustumés.
Et pour ce, paient au roy pour chacune masure II s.t., un pain à Noël ou un denier tournois s'ilz ne fournient, et qui a charete il paie un pain et deux deniers tournois; pour chacune vache, maaille pour herbage; pour chacun porc, maaille; et pour chacune masure à plaine reffaiture, XIIII d., et pour demie VII d., et autres menuez faisances.
Les habitans de Varclive ont en la forest coustumiere, hors taillez et deffens, le boiz sec en estant et en gesant, le vert en gesant, de brachie et de mains, poun leur ardoir seulement,  senz merren de quartier, senz estre plus long que charetil, et ne s'en pevent clorre ne hebergier.
Et pour ce, paient au roy en la prevosté de Lions, chacun desdits hommes qui a charete deux mines d'avoine à la mesure de Lions rendue illec à la saint Michiel, et si doivent au terme de Noël un pain, voisent en la forest ou non, et ceulx qui vont au col une mine.
Et de ce ont delivrance donnée par nous Ector etc, XXI de novembre mil IIIc IIII xx XVIII.
Les habitans de Lisors ont le boys seq en estant et en gesant et le vert en gesant, sans caable, hors deffens; trois chesnes par livrée du verdier, de brachie et de mains, pour aidier à faire une maison neufve sur chacune masure ancienne ou pour refaire quant ilz sont deppecéez ou arses par feu d'aventure.
Item, un chesnot pour faire charetilz quant le leur est usé, par livrée, en rendant le viel.
Item, ilz ont haies et ceps à leurs charues, les demourans des charpentiers des ouvrages du roy et des chappelains, par congié qu'ilz prennent sur ce.
Pasnage à leurs pors de leur nourreture, par païant un denier pour porc à la saint Andrieu et maille à la Chandelleur, et quant ilz sont achettés aprés la saint Jehan ilz paient comme estrangiers, et quant il n'est pasnage ilz ne paient que une maille à la saint Jehan pour chacun porc.
Item, ilz ont le mort boys hors deffens ez landes sans amende.
Item, ilz ont pasturage pour toutes leurs bestes hors tailles et deffens, excepté le mois deffendu, ouquel temps ne doivent point passer la veue des champs et n'y doivent point aller les porcs.
Item, la blanche espine, de poingnie et de mains, pour clorre et planter.
Et fauchier après la saint Jehan en la lande de Cocerf en païant pour chacun des faux  XII d.
Et auxi pevent fere leurs lins es landeaux de la forest par païant le campart.
Et si ont les menues droictures acoustumées en païant au roy ou à son prevost fermier en Lions pour chacune masure un pain à Noël ou denier qui ne fournie, et chacun qui va à col doit deux deniers et deux oeux à Pasques, et ceux qui vont à charette quatre deniers et quatre oeux, et auxi doivent pour le fieu de Vilainez XI mines d'avoines et XI gelines.
Item, doivent VI l.
V s.t.
de taille moittié à la saint  Denis et l'autre moittié à la Chandelleur, et pour plaine reffaiture XIIII d.
et VII d.
pour la demie, et quant ilz queuvrent leurs maisons d'essenre audessus de la parne, ilz doivent V s., et au dessoubs II s.
VI d., et les menues faisances acoustumées Les habitans de Beaufichel ont autelle droictures comme les habitans de Lisors registrés ci devant.
Et pour ce, sont tenuz païer au roy ou à son fermier pour chacune masure au terme saint Michiel trois guerbez, au terme saint Denis III d.t.
de franchise, au terme de Noël I pain ou II d.
parisis s'ilz fournient entre la saint Andrieu et Noël, et se ilz ne fournient, ilz sont quictez pour un denier.
Item, au terme de la Candelleur pour chacune masure XII d.
pour feu.
Item, au terme de Pasquez III eufz.
Item, au terme saint Jehan obole pour porc.
Item, pour plaine reffaiture XIIII d., et pour demie VII d., et autres menuez faisances acoustumées.
Les habitans de la ville du Couldrey ont semblables droictures comme les dessus diz.
Et pour ce sont tenuz païer au roy ou à son fermier de Lions X s.
I d., et LXII oefz pour cloture, et XLVII guerbez de blé, X minez d'avaine, X guelines, I mine de blé, et XVI s.t., moictié à la saint Denis et moictié à la Candelleur, pour taille, pour le fieu de Muchegros.
Item, VIII s.
VI d.t.
d'autre pasture à la saint Remi, et chacun feu un pain à Noël; et pour plaine reffaitture, quant ilz la prennent, XIIII d., et pour demie VII d.
Et se ilz queuvrent leurs maisons d'essende au dessus de la palne, ilz en paient V s., et au dessoubz II s.
VI d.; et chacun feu un pain à Noël, et autres menues redevances.
Les habitans de la Haie en Lions ont es forests de Lions le boys sec en estant et en gesant et le vert en gesant, hors deffens, s'il n'y a caable; trois chesnes de brachie et de mains à fere maisons sur anciennes masures ou pour reffere quant ils sont deppeciés ou arses; un chesnot à fere caretils, par livrée, quant le leur est usé, en rendant le viel; ceps et haies à leurs carues; les demourans des ouvrages du roy et des chappelains quant ilz en ont congié; pasnage pour leurs pors de leur nourreture, en païant un denier à la saint Andrieu et obole à la Chandelleur, et  s'ilz sont achettés aprés la saint Jehan, ilz paient comme estrangiers, et s'il n'est pasnage, ilz sont quictes pour obole à la saint Jehan.
Item, le mort bois, hors deffens et landes, sans amende.
Pasturage pour leurs bestes, hors tailles et deffens, reservé le moys deffendu, enquel temps les pors n'y vont point et les autres bestes y vont à la veue des champs.
Semblablement, la blanche espine, de poingnie et de mains, pour clorre et planter.
Et sy pevent fauchier en la lande de Cocerf aprés la saint Jehan par païant XI s.
pour faux.
Et sy pevent faire leurs lins es landeaux par païant le campart, et avoir des branches pour ramer leurs lins.
Le sablon, la malle, et tieulx menus drois acoustumés.
Et pour ce, sont tenus païer au roy par an pour chacune masure où l'en fait feu une mine  d'avoine à la mesure de Lions rendue illec, et pour plaine reffaiture XIV d.
et pour demie VII d., et autres menues faisances acoustumées.
Les habitans de Leurleaue ont autelles droictures es forests de Lions comme les habitans de la Haie en Lions.
Et pour ce, paient la somme  de L s.t.
de taille, et chacun hostel un pain à Noël ou I d.t.
se ilz ne fournient, et III oeux à Pasques.
En laquelle ville sont plusieurs masures quy doivent III gerbes de blé et III d.
de franchise.
Item, il a en icelle ville X masures quy doivent chacune une mine d'avoine à la mesure de Lions rendue illec et autres menus drois acoustumés.
Les habitans de Croisy ont es forests de Lions le bois sec en estant et en gesant, et le vert en gesant hors deffens, s'il n'y a caable; III chesnes de brachie et de mains pour aidier à faire maison neufve sur ancienne masure ou reffaire quant ilz sont despecées ou arses; un chesnot pour faire caretils quant le leur est usé, en rendant le viel; haies et ceps à leurs carues; le demourant des ouvrages du roy et des chappelains quant ilz en ont congié.
Pasnage pour leurs pors de leur nourreture en païant I d.
pour porc à saint Andrieu et obole à la Candelleur, et se ilz sont achettés après la saint Jehan, ilz paient comme estrangiers, et s'il n'est pasnage, ilz paient à la saint Jehan? obole pour porc.
Item, ilz ont le mort bois, hors deffens et landes, sans amende.
Pasturage pour leurs bestes, hors tailles et deffens,  reservé le mois deffendu, ouquel temps les pors n'y vont point et les autres bestes à la veue des champs.
Item, ilz ont la blanche espine, de poingnie et de mains, pour clorre et planter.
Et sy pevent fauchier en la lande de Cocerf après la saint Jehan en païant pour chacune faux XII d.
Item, pevent fere leurs lins es landeaux pour païer le campart, et branches pour les ramer.
La malle, le sablon, la mousse et les menus drois acoustumés.
Et pour ce, sont tenus païer au roy LXV s.t.
de taille à la Chandelleur, dont le sergent doit XXX s., et un de ses hommes V s., le prieur de la ville XXX s., et une mine de fourment pour le tournant de son moulin qu'il prent en la forest par livrée; et pour chacune masure, un pain I d.
à Noël, et ceulx qui ont charette un pain et II d., XIIII d.
pour plaine refaiture, et VII d.
pour demie, que ilz pevent prendre et lesser quant il leur plaist; et s'il queuvrent leurs maisons d'essenre au dessus de la parne, ilz doivent V s., et au dessoubs II s.
VI d.; et les menues faisances acoustumées.
Les habitans de la ville de Lilly ont es forests de Lions le bois seq en estant et en gesant, le vert en gesant, hors deffens,  s'il n'y a caable; III chesnes de brachie et de mains pour faire maisons neufves sur masures anciennes ou pour reffaire quant ilz sont deppeciés ou arses; un chesnot pour faire leurs caretils quant ilz sont despeciés en rendant le viel; haies et ceps pour leurs charues; le demourant des ouvrages du roy et des chappelains quant ilz ont congié.
Pasnage à leurs pors de leur nourreture pour I d.
à la saint Andrieu et obole à la Candelleur, et se ilz sont achettés après la saint Jehan, ilz paient comme estrangers, et se n'est pasnage, ilz ne paient que obole pour chacun porc.
Item, ilz ont le mort boys hors deffens et landes, sans amende.
Pasturage pour toutes leur bestes, hors tailles et deffens, excepté le moys deffendu enquel les pors n'y vont point et les autres  bestes y vont à la veue des champs seullement.
Item, pevent fauchier en la lande Corcerf après la saint Jehan, en païant pour chacune faux XII d.
La blanche espine, de poingnie et de mains, pour clorre et planter.
Et sy pevent  faire  leurs lins es landeaux par païant le campart, et des branches à les ramer.
Et pour ce paient au roy chacune masure XI boisseaux d'avoine, XII gerbes de blé, une geline, I pain à Noël et X oeux à Pasques; item, chacun feu doit en moy une geline et deux oeux; pour reffaiture XIIII d., et VII d.
pour demie; avecques IIII l.t., moittié à la saint Denis et l'autre moittié à la Chandelleur; et les menues faisances acoustumées.
Les habitans de Mourreville ont en la forest de Lions autelles et semblables franchises comme ceulx de Lilli cy devant registrés.
Et en sont   tenus païer  par an au roy, chacun porc qu'ilz ont IIII d.p.
quant pasnage est tiré en ladicte forest, et II d.p.
de recours, et I d.p.
de feugage, soit pasnage ou non pasnage.
Item, chacun qui use à charete paie deux minez d'avaine, et celui qui va au col une mine, à la mesure de Lions rendue illec.
Item, chacun doit un pain à Noël et une gueline pour avoir le fruit de la forest après la mi aoust, réservé glan et faine.
Item, ilz doivent pour chacune refaiture XIIII d.
et pour demie VII d.t., et chacun un pain à Noël.
Item, a l'y cinq masurez en ladicte ville, ou hamel dit Ysaville, qui doivent chacune deux minez d'avaine, un pain à Noël, une gueline et V eufz à Pasques, et un bouessel de blé de moulin - dont les six sont une mine - et sont quictes de pasnage pour I d., et obole de recours; avecques autres menuez faisancez acoustumées.
Les habitans de la ville de Rossay, ville coustumiere en la forest de Lions, ont autel usage en ladicte forest comme les villez du ramage de ladicte forest, dont ilz doivent au roy notre dit seigneur, c'est assavoir une partie d'icelle ville doivent  chacun IIII d.t.
à la saint Denis, et chacun hostel de laditte ville deux guerbez aprés aoust, II oeefs à Pasquez et une mesure d'avoine à l'ancienne mesure, sauf le fieu au Forestier, un pain à Noël ou ung denier qui ne fournie point;  XIIII d.t.
pour plaine refetture et VII d.
pour la demie, et la prennent ou laissent quant ilz veullent; avec autres menus droiz acoustumés.
Les religieuses de Possi ont droit, par le privillege à eulx donné par prince de noble mémoire Philippe, par la grace de Dieu jadis roy de France régnant l'an mil CCC et dix, de prendre et avoir en la forest de Lions, à cause de leur manoir de Corny, boiz pour édifier et pour ardoir, franc pasnage et pasturage pour leurs bestez, semblablement comme les religieux de Mortemer ont acoustumé prendre et avoir en ladicte forest, à cause de la fondation dudit hostel de Poissi.
Les habitans de la ville et parroisse de Gisors on le pasturage à leurs vaches en buisson de Bleu, par païent pour chacune vache IIII d.
le premier dimenche de may.
Les habitans de la ville de Fleury, en la forest de Lions on délivrance de nous, comme ilz ont droit de prendre et avoir en ladicte forest les usagez et coustumes qui ensuivent, c'est assavoir le boiz vert en gesant et le sec en estant et en gesant, sans caable, hors deffens; III chesnez par livrée du verdier, de brachie et de mains, pour aider à fere une maison nuefve ou pour la refere quant elle est depechée ou arsse par feu d'aventure; item, un chesne pour fere un cartil quant le leur est usé, en rendant le viel, par livrée du verdier.
Item, ilz ont lez ceeps et haiez à leurs caruez; les demourans des carpentier du roy et dez chappellains, par congié qu'ilx prent sur ce.
Pasnage à leurs pors de leur noureture, par païant I d.
pour porc à la saint Andrieu et obole à la Chandeleur pour recours, et quant ilz sont acchatéz après la saint Jehan, il en paient comme estrangers, et quant il n'est pasnage, il ne paient que maille à la saint Jehan pour chacun porc.
Item, ilz ont le mort boiz par toute ladicte forest, hors taillez et deffens et lande, sans amende.
Item, ilz ont pasturage pour toutes leurs bestez, hors tailles et deffens, excepté le moiz deffendu, enquel temps ilz ne pevent mener leurs bestez pasturer en ladicte forest plus avant que la veue des champs, reservé les pors qui n'y ont point d'usage.
Item, ilz ont la blanche espine et la couldre, de poingnie et de mains, pour eulx clorre et planter.
Item, ilz pevent faucher en la lande de Corcherf aprés la saint Jehan passée, en païant XII d.
pour chacune faulx.
Item, ilz pevent fere leurs lings  ez landeaux de ladicte forest par païant le campant au terme acoustumé.
Item, ilz ont lez branchez pour ramer leurs lings; le fruit de ladicte forest aprés la my aoust passée; la malle, le sablon, la pierre, et le noir fiens des marez à amender leurs terrez, et telz autrez menus droiz acoustumés.
Pour lezquellez droiturez et usagez prendre et avoir en ladicte forest, lezdis habitans sont tenus rendre et païer au roy notre sire ou à ceulx qui de luy ont cause, pour chacunes masurez onze boisseaux d'avoine, XII guerbez de blé, une gueline, un pain à Noël, X oeefs à Pasquez; item, chacun feu, une gueline en may et II oefs; item, pour chacun massure tenue à plaine refetture, XIIII d.t., et quant ilz ne tiennent que demie, ilz ne doivent que VII d.t.; item, IIII livres tournois; avec autres menus droiz acoustumés.
Les habitans de la ville et parroisse du Tronquoy en Lions ont acoustumé prendre et avoir en la forest de Lions autel usage comme lez habitans de Fleury cy dessus nomméz.
Et poour ce, sont tenus à païer au roy notre sire ou à ceulx qui ont cause de luy, lez faisances qui ensuivent, c'est assavoir pour chacune masure d'une partie d'icelle ville II guerbez de blé, et l'autre partie d'icelle ville IIII guerbez pour chacune masure; et ceulx qui doivent lez II guerbez doivent XVIII d.t., et aucuns de ceulx qui doivent lez IIII guerbez doivent XVIII d.t.
seullement de plez, et lez autres IX d.t.
Item, il a en ladicte ville V massures qui doivent X minez d'avoine à la mesure de Lions, et chinq guelines.
Item partie d'icelle ville doit pour chacune massure IIII oeefs à Pasques et l'autre partie II oefs; et ceulx qui doivent lez II guerbez doivent chacun III d.t.
de franchise, et ceulx qui doivent les IIII guerbez doivent VI d.t., et chacune massure XIIII d.
quant ilz tient plaine refetture, et quant il ne tiennent que demie, il ne doivent que VII d.t., avec autres telz menus droiz acoustuméz.
Jehan Delattre a droit de prendre et avoir en la forest de Lions, à cause de son hostel et mennoir de Foynel, assis en la parroisse de Bésu le long, c'est assavoir franc pasnage et pasturage à sez bestez, pourveu que il convient que icellez bestez retournent par chacun jour à giste audit hostel; boiz pour édifier et pour ardoir, en buisson de Bleu, par livrée du verdier du lieu.
Les habitans de la ville et parroisse de Perreul, ville attrete coustumière en la forest de Lions, ont droit de prendre et avoir en ladicte forest, c'est assavoir le boiz vert en gesant et le sec en estant et en gesant, de brachie et de mains, sans mesrien  de cartier ne de plus grant longuer que le cartil, sans ce qu'ilx en puissent clore ne hesberger.
Item, ilz ont le fruist en ladicte forest aprés la my aoust passée, reservé glan et faine, avec autres menus droiz acoustumés.
Et pour ce, sont tenus rendre et païer au roy notre sire ou à son prevost de Lions, pour hostel qui use boiz à charette II mines d'avoine, et ceulx qui usent à col une mine, à la mesure de Lions et rendue audit lieu, voissent à la coustume ou non.
Item, doit pour chacune beste aumaille I d.t.
en may, pour IIII bestez à laine I d.t., et pour chacun porc obole; et pevent aler leurs bestez en pasture en ladicte forest, hors tailles et deffens, et quant il a pasnage en ladicte forest, ilz paient pour chacun porc IIII d.p.
à la saint Andrieu et II deniers de recours à la Chandelleur; item, pour chacun feu, un pain à Noël, avec autrez menus droiz et devoirs acoustumés.
Les habitans de Morgny ont es forests de Lions le boys sec en estant et en gesant, le bois vert en gesant, hors deffens, s'il n'y a caable; III chesnes de brachie et de mains, pour aidier à faire maison neufve sur masure ancienne ou pour reffere quant ilz sont despecées ou arses; un chesnot pour faire caretils quant le leur est usé, par livrée, en rendant le viel; haies et ceps à leurs carues; le demourant des ouvrages du roy et des chappelains, par congié; pasnage à leurs pors de leurs nourreture, en païant I d.
à la saint Andrieu et obole à la Chandelleur, et quant ilz sont achettés aprés la saint Jehan, ilz paient comme les autres estrangers, et s'il n'est pasnage, ilz ne paient que obole à la saint Jehan pour porc.
Item, le mort boys, hors deffens et landes.
Pasturage pour leurs bestes, hors tailles et deffens et le moiz deffendu, enquel temps les pors ne vont point au bois et les autres bestes y vont à la veue des champs.
La blanche espine, de poingnie et de mains, pour clorre et planter.
Fauchier en la lande de Cocerf en païant pour faux XII d.
Item, pevent faire es landeaux leurs lins en païant le campart, et ont les branches pour le ramer.
Et sy ont la maalle et le sablon, et autres menus droibt acoustumés.
Et pour ce, paient au roy XI boisseaux d'avoine, XII gerbes de blé, chacune masure une géline, un pain à Noël, X oeux à Pasquez; item, chacun feu doit en may une geline et II oeux, et pour reffaiture XIIII d.
et pour demie VII d., avecquez IIII l.t., moittié à la saint Denis et l'autre moittié à la Chandelleur, et les autres menues faisances acoustumées.
Les bourgois habitans de Longchamp ont toutes semblables droictures comme lesdis habitans de Morgny.
Et oultre lesdis bourgois et habitans ont droit de prendre et avoir entre les coustumes de Mainneville, du Mesnil et de Sencourt, en buisson le Buslot, esbranchier  tous les arbres pour leur clostures et pour heberger ce qui ne peut avoir mestier, et pevent avoir tout le grain croissant illec pour leurs nécessittés.
Enquel buisson nul  n'a coustume en pasturage ou autrement, soit la forest vendue ou non, excepté lesdis bourgois, reservé la guarenne du roy.
Item, ilz  ont le pasturage pour toutes leurs bestes en Bleu, hors tailles et deffens, et commenchent au faïel de Longchamps jusques aux portes de Gisors, enquel faïel nul n'a droit de coustume, fors eulx.
Et pour ce, paient au roy chacune masure deux guarbes de forestage, un mausois à la saint Remy, un pain à Noël ou I d.
qui ne fournie, deux oeux à Pasques, et ceulx qui ont charue doivent III journées l'an, l'une à guachière et l'autre à tremois, jusques à nonne, à ceulx qui ont cause du roy, et autres menues faisances acoustumées.
Les habitans des sept paroisses de Bleu ont acoustumé de prendre es bois apellés lez coustumes ou circonssis dez villes estans es mettes de la verderie de Lonchamp, le bois cressant illec pour apliquer à leurs usages, reservés pommier, perier, mellier, cornouiller, alier et noire espine vers en estant qui sont reservés pour la garenne; et quant aucun d'eux se veult esberger ou édifier de leurs dictes coustumes, ilz prennent congé au verdier pour aller pour un an en la coustume ordenée pour esberger, pour lequel ilz paient XII d.
audit verdier.
Item, pasturage pour toutes leurs bestes en icelluy buisson; et pour plus plainement apparoir, firent ostentation d'un previlege de prince de noble mémoire Philippe, par la grace de Dieu jadis roy de France regnant en l'an mil ccc et cinq, contenant comme il dona à messire Enguerren de Marigni, chevalier, son chambellenc, XXXII l.
X s.
de rente que lez hommes et universités de Maineville, Hebecourt, Tiergeville, Saint Denis de Ferment, Heuduicourt, Sancourt et Amecourt l'y doivent pour l'usage ou coustume que yceux hommes et universsités ont acoustumé de prendre ou circonssis des bois des dictez villes, tant en pasturages, ardoir et édifier, et aultres choses queulxconques à leur usage en quelque maniere, appartenant d'ancienneté, ovec la garde et juridiction qui a causes desdis usages et des damgers et esmolumens ad ce appartenant, en retenant la garenne et ses aultres drois non desclariés ou previlège dessus dit.
Et de ce, eurent delivrance par nous Ector, l'an mil ccc IIIIxx et XVIII, le XVIIe jour de janvier.
Les habitans d'Estrepaigny ont acoustumé de prendre en la forest de Lions le bois sec en estant et en gesant, le vert en gesant, hors deffens, s'il n'y a cable en la forest; le demourant des ouvrages du roy et des chapelains quant ilz en ont congé; le mort boys hors deffens et landes; pasturages à leurs bestes, reservés  les pors, hors tailles et deffens, et excepté le mois deffendu; la blanche espine, de poingnie et de mains, à clore et planter; le sablon et la male, et teulx menus drois acoustumés.
En païant au roy par chacun an ou à son prevost fermier en Lions, à deux termes, moitié à la saint Denis et moitié à la Chandeleur, VI l.t.
et X s.
t.
que le prevost despent ovec les bourgois de la ville quant il va querir son argens.
Item, chacun qui a charette doit IIII d.
et un pain à Noël ou deux deniers qui ne fournie, et celi à coul un pain d'un denier et deux deniers tournois.
Item, chacun qui se reclot doit II d.p.
au bourgon, et doivent pour cheval qui are en sa terre une guerbe.
Item, chacune forge de ladicte ville doit IX fers à cheval et lez clous.
Item, ilz doivent pour chacune masure  à  plaine refaiture XIIII d., et VII d.
pour la demie.
Et les menus drois.
Item, par information, ont le boul en ladicte forest en haultes futois, pour heberger seulement, hors landes et essars, et auxi du bois et chefs pour leurs charues et harnois, comme les habitans de Transsieres.
Et de ce, ont lettre de delivrance donnée par nous, Ector de Chartres, l'an de grace ccc IIIIxx et XIX, le XXVe jour de septembre.
Les habitans de Braymonstier ont es forests de Lions le bois sec en estant et en gesant et le vert en gesant, hors tailles et deffens, s'il n'y a caable; III chesnes de brachie et de mains, par livrée, pour aidier à fere neufves maisons sur masures anciennes ou reffere quant ilz sont deppecées ou arses; un chesne par livrée pour fere caretil quant le leur est usé, en rendant le viel; haies et ceps à leurs carues; le demourant des ouvrages du roy et des chappelains par congé.
Pasnage à leurs pors de leur nourreture en païant I d.
à la saint Andrieu et obole à la Chandelleur, et s'ilz sont achettés aprés la saint Jehan, ilz paient comme estrangers, et s'il n'est pasnagez, ilz ne paient pour porc que obole à la saint Jehan.
Item, le mort bois hors deffens et landes, sans amende.
Pasturage pour leurs bestes hors tailles et deffens, excepté le moys deffendu, enquel les pors n'y vont point, mes les autres bestes y vont à la veue des champs.
La blanche espine, de poingnie et de mains, pour clorre et planter.
Et faucher après la saint Jehan en la lande de Cocerf, en païant XII d.
pour faux.
Item, pevent fere leurs lins es landeaux de la forest par païant le campart acoustumé, et ont des branches pour ramer leurs lins.
La maalle, le sablon, et autres menus drois acoustumés.
Et pour ce, sont tenus païer au roy pour chacun feu en hamel de Belleville et de Touvoie II s.t., sauf les frans; et y a XXXIII masures quy doivent chacune deux  deniers ?  parisis à Noël, et XIIII d.
pour plaine reffaitture et VII d.
pour demie, et menues faisances acoustumées.
Les habitans de Boullay ont pareil usage de ceulx de Bremonstier.
Et pour ce, sont tenus païer au roy pour chacun feu II d.
Item, a XIII masures en ladicte ville qui doivent XIII mines d'avoine à la mesure de Lions rendue illec, et XI gelines; chacun feu, un pain à Noël ou I d.
qui ne fournie, et I d.
à la my aoust.
Et sy y a XIIII masures qui doivent chacune V gerbes et V oeux à Pasques.
Et auxi, doivent XIIII d.
pour plaine refaiture et VII d.
pour demie; et les menus devoirs acoustumés.
Les habitans de la ville de Besencourt ont tel usage et pareil comme ceulx de Boullay.
Et pour ce, sont tenus païer au roy notre sire pour chacune masure un pain à Noël.
Item, une partie de la ville, ou costé devers Beauvoir, doivent pour chacune masure II s.t., sauf le seigneur de la ville.
Item, chacune masure de ladicte ville doit VI d.t.
de franchise à la my aoust; et pour plaine reffaiture IIII s., et pour demie II d.
Item, en icelle ville, a VIII masures qui doivent VIII mines d'avoine à la mesure de Gournay et VIII gelines, avecquez autres menues rentes et drois acoustunés.
Les habitans du Mesnil-Lieubré ont autelle coustume et usage comme ceulx de Boullay.
Et pour ce, sont tenus païer au roy notre sire pour telle masure a en ladicte ville, se l'en y demeure ou fait feu, II s.t.
de ples à Noël et au terme de Pasques fleuries; une partie des masures de ladicte ville doivent chacuene un bouessel de blé, une poulle et II d.t.; et telles masures y a qui ne doivent que un denier; et une porcion d'icelle ville qui doivent II d.
de franchises et reffaitures, selon ce qu'ils le tiennent; et doivent feugage et pasnage, avecquez autres menus drois acoustumés.
Les habitans de Montigny ont es forests de Lions droit de prendre et avoir le boys vert en gesant et le sec en estant et en gesant, s'il n'y a caable; III chesnes, de brachie et de mains, pour édiffier et faire maison nefve sur chacune masure ancienne ou pour reffere quant ilz sont despecées.
Item, un quesnot à faire un caretil quant le leur est usé, par livrée, en rendant le viel.
Haies et ceps à leurs carues.
Le demourant des ouvrages du roy et des chapplains quant ilz en ont congié.
Pasnage à leurs pors de leur nourreture, par païant I d.
à la saint Andrieu pour porq, et obole à la Chandelleur, et quant ilz sont achettés à la saint Jehan, ilz paient comme estrangiers, et que il n'est pasnage, il ne paient que obole à la saint Jehan pour chacun porc.
Item, ilz ont le mort boys hors deffens et landes, sans amende.
Item, ilz ont pasturage pour leurs bestes hors tailles et deffens, excepté le moys deffendu, ouquel temps les bestes n'y vont point, ne les autres bestes, synon à la veue des champs.
Item, ilz ont la blanche espine, de poingnie et de mains, à clorre et planter.
Item, ilz pevent faucher en la lande de Cocerf aprés la saint Jehan, en païant XII d.
pour faux.
Item, ilz pevent fere leurs lins es landeaux de ladicte forest en païant le campart, et ont les branches pour ramer leurs lins.
La marle, le sablon, et autres menus drois acoustumés.
Et en font au roy pour chacun feu demourant en ladicte ville II d.
t.
à la my aoust.
Item, y a en ladicte ville trois masures qui doivent chacune deux gerbes.
Item, V masures qui doivent chacune XII d.
t.
Item, V masures qui doivent chacune une mine d'avoine à la mesure du moulin.
Item, chacun feu doit un pain à Noël et II s.t.
de ples.
Item, en ladicte ville a plusieurs masures qui doivent chacune V oeux à Pasques, et pour reffaitture XIIII d., et pour demie VII d., avecquez autres menues rentes et devoirs acoustumés.
Les parroissiens et habitans de Noléval ont acoustumé prendre es forests de Lions III chesnes, de brachie et de mains, par livrée, pour aidier à fere neufve maison sur ancienne masure ou pour les reffaire quant ilz sont deppecées ou arses; item, un chesnot pour faire un caretil par livrée, quant le leur est usé, en rendant le viel; item, ilz ont haies et ceps à leurs carues; le demourant des ouvrages du roy et des chappellains par congié.
Pasnage à leurs pors de leur nourreture, par payant I d.
pour porc à la saint Andrieu et obole à la Chandelleur, et quant ilz sont achettés après la saint Jehan, ilz paient comme estrangiers, et quant il n'est pasnage, ilz ne paient que obole à la saint Jehan pour chacun porc.
Item, ilz ont le mort boys hors deffens et landes.
Item, ilz ont pasturage pour toutes leurs bestes hors tailles et deffens, excepté le moys deffendu, enquel temps il n'y va nulz pors ne autres bestes, synon à la veue des champs seullement.
Item, ilz ont la blanche espine, de poingnie et de mains, à clorre et planter.
Item, ilz pevent faucher en la lande de Cocerf aprés la saint Jehan, par païant XII d.
pour faux.
Ilz pevent fere leurs lins es landeaux de la forest par païant le campart, les branches à ramer.
La marle, le sablon, et tieulx autres menus drois acoustumés.
Par païant au roy chacun an pour chacune masure II d.p.
de franchise à la my aoust; II s.
pour ples à Noël, et un pain qui fourne, et qui ne fourne II d.t.
Item, en ladicte ville, XX masures qui doivent chacune masure une poulle; item, IIII masures qui doivent chacune masure IIII gerbes; item, VII masures qui doivent chacune une mesure d'avoine;  item, plusieurs masures qui doivent chacune masure IIII oeux à Pasques; et doivent pasnage, feugage et refetures comme les autres villes dessus dictes.
Et ceulx qui demeurent en ladicte ville en lieu dit « delà l'eau » n'on pas telles coustumes, mes telle coustume comme les autres villes atraitées, c'est assavoir le bois vert en gesant et le sec en estant pour arder, sans mesrien de caretier, et n'ont point de chesne par livrée; et pour ce paient pour chacune masure qui use à charette II mines d'avoine, et ceulx qui vont à col une mine, voaisent à la coustume ou non, un pain à Noël, et pour chacune vache I d.
d'erbage à la saint Jehan, et pour chacun porc maille.
Les habitans de Besu ont acoustumé prendre es forez de Lions le boiz sec en estant et en gesant, le vert en gesant se il n'a caable es forez; trois chesnes, par livrée du verdier, de braachie et de mains, pour aider à fere une maison neufve sur chascune masure ancienne ou pour les reffaire quant ilz sont deppechiéez ou arsez par feu d'aventure.
Item, un chesnot pour fere un caretil quant le leur est usé, par livrée en rendant le viel.
Item, ilz ont ceps et haiez à leurs charuez.
Item, les demourans des charpentiers des ouvrages du roy et des chappellains par congié prins sur ce.
Pasnage à leurs pors de leur nourreture par païant un denier pour porc à la saint Andrieu et obole à la Chandelleur, et quant ilz sont achetéz aprés la saint Jehan, ilz en paient comme estrangers, et quant il n'est pasnage, ilz ne paient que une obole à la saint Jehan pour chacun porc.
Item, ilz ont le mort boiz hors deffens et landes, senz amende.
Item, ilz ont pasturage pour toutes leurs bestes hors taillez et deffens, exepté le mois deffendu ouquel ilz ne puent mener leurs bestes pasturer en icelle forest, fors à la veue des champs, reservéz les pors qui n'y doivent point aller.
Item, ilz ont la blanche espine, de poingnie et de moins, à clorre et planter.
Item, ilz puent fauchier en la lande de Cocerf aprés la saint Jehan en païant XII d.
pour chacune faux.
Item, ilz puent fere leurs lins es landeaux de ladicte forest en païant au roy le champart acoustumé.
Item, ilz ont les branches à ramer leurs lins.
La malle, le sablon, et autrez menuz droiz acoustumés.
Et pour ce, sont tenuz païer au roy en la ferme de la prévosté de Lions XL s.t., et un pain à Noël qui fournie, et qui ne fournie un denier tournois, trois oefs à Pasques, et chacun doit trois deniers tournois à la saint Jehan pour feu et closture, et pour chacune vache obole tournois; et chacun hostel qui gaignage, trois garbe de tel gaignage comme il a; item, chacune masure, quatre deniers de reffaiture; ovecques autrez menuz devoirs acoustumés.
Et de ce, ont delivrance de nous, Ector, etc, le XXIe de novembre IIIc IIIIxx XVIII.
Les habitans de Doudeauville prennent es forests de Lions trois chesnes de brachie et de mains, par livrée, pour faire une maison neufve ou pour reffaire sur masure ancienne; le boys vert en gesant et le sec en estant et en gesant hors deffens, se il n'y a caable; les demourans des charpentiers des ouvrages du roy et des chappellains quant ilz en ont congié; un chesnot pour faire charetil que leur est usé, par livrée, en rendant le viel; haies et ceps à leurs charues.
Pasnage à leurs pors nourris par païant I d.
pour porq à la saint Andrieu et obole à la Chandelleur, et quant ilz sont achettés aprés la saint Jehan, ilz paient pasnage comme estrangers, et quant il n'est pasnage, ilz ne paient que obole pour porq à la saint Jehan.
Item, ilz ont le mort boys hors deffens, es landes, sans amende.
Pasturage à toutes leurs bestes hors tailles et deffens, reservé le moys deffendu que ilz ne pevent passer la veue des champs, reservé les pors.
Item, la blanche espine de poingnie et de mains, pour clorre et planter.
Item, ilz pevent  faire leurs lins es landeaux de la forest en païant le campart acoustumé; item, les branches à ramer leur lin.
La malle et le sablon, et telles menues choses.
Les habitans de Martigny ont acoustumé de prendre es forests de Lions hors deffens le boys seq en gesant et le vert en estant, se il n'y a caable; trois chesnes, de brachie et de mains, par livrée du verdier, pour aidier à fere une maison neufve sur une masure ancienne ou pour reffere quant ilz sont deppecées ou arses par feu d'aventure; item, un chesnot pour fere un caretil quant le leur est usé, par livrée, en rendant le viel; haies et ceps à leurs carues; les demourans des ouvrages du roy et des chappelains quant ilz en ont congié.
Pasnage à leurs pors de leur nourreture par païant I d.
pour porc à la saint Andrieu et obole à la Chandelleur, et des achettés aprés la saint Jehan, ilz en paient comme estrangers, et quant il n'est pasnage, ilz ne paient que obole à la saint Jehan.
Item, le mort boys hors deffens, es landes, sans amende.
Pasturage pour toutes leurs bestes, hors tailles et deffens, excepté le mois deffendu, enquel les pors n'y vont point nei les autres bestes, fors à la veue des champs.
Item, la blanche espine de poingnée et de mains.
Item, ilz pevent faucher après la saint Jehan en la lande de Cocerf, par païant XII d.
pour chacun  des faux.
Item, ilz pevent fere leurs lins es landeaux de la forest en païant au roy le campart, et sy ont les branches à ramer leurs lins.
La malle, le sablon, et tieulx menus drois acoustumés.
En païant au roy ou à son prévost fermier en Lions une mine d'avoine pour chacune masure, à Noël une geline, un pain, et qui ne fournie I d.
Item, chacune charue doit III gerbes aprés aoust, et III oeux à Pasquez, reservé VI masures qui sont tenues de messire Jehan de Raie, chevalier, et doivent chacune une mine d'avoine, et pour la geline II d.t.
Item, ilz doivent pour chacune masure IIII d.
de reffaiture, et les autres menus drois acoustumés.
Les habitans de Nogon le seq ont es forez de Lions le boiz sec en estant et le vert en gesant, hors tailles et deffens, se il n'y a caable.
Pasturage à toutes leurs bestes en toutes saisons, hors taillez et deffens et le mois deffendu que les pors n'y vont point, mes les autres bestes y pevent aller à la veue des champs.
Le mort boys pour édiffier.
La pierre, la malle, le sablon, et autres menus drois acoustumés.
Et sy pevent faucher en la lande de Cocerf aprés la saint Jehan en païant pour chacune faux une mine d'avoine.
Et pour ce, paient chacun qui a charette IIII gerbes, celui qui va à col II gerbes; IIII l.
II s.
VI d.
de taille pour toute la ville à la saint Denis, et IIII l.
II s.
VI d.
à la Chandelleur.
Item, chacun feu à charette doit un pain à Noël et IIII d.
t.
en moy, et chacun qui va à col II d.t.
Item, chacune masure pour plaine refaiture XIIII d., et pour demie VII d.; et sy doivent IIII parisis de chacun porc quant il est pasnage, et II d.par.
de recours, et I d.
à la saint Jehan, pasnage ou non; et les autres menues faisances acoustumées.
Les parroissiens et habitans de Saint Martin prés Estrepagny ont acoustumé prendre es forests de Lions III chesnes par livrée, de brachie et de mains, pour aidier à faire maison neufve sur chacune masure ancienne ou pour reffere quant ilz sont deppecées ou arses par feu d'aventure.
Item, un chesnot pour faire caretilz quant le leur est usé, en rendant le viel, par livrée.
Item, ilz ont haies et ceps à leurs charues.
Les demourans des charpentiers des ouvrages du roy et des chappelains par congié.
Pasnage à leurs pors de leur nourreture par païant I d.
pour porc à la saint Andrieu, obole à la Chandelleur, et quant ilz sont achettés apres la saint Jehan, ilz paient comme estrangiers, et quant il n'est pasnage  ilz ne paient que obole à la saint Jehan pour chacun porc.
Item ilz ont le bo sec en estant et en gesant et le vert en gesant s'il n'y a caable, et le mort boys, hors deffens et landes.
Item, ilz ont pasturage pour toutes leurs bestes hors tailles et deffens, excepté le moys deffendu, ouquel temps il n'y va nul porc, mez les autres bestes auxi, synon à la veue des champs.
Item, ilz ont la blanche espine de poingnie et de mains, à clorre et planter.
Item, ilz pevent faucher en la lande de Cocerf aprés la saint Jehan en païant XII d.
pour faux.
Ilz pevent faire leurs lins es landeaux de la forest en païant le campart acoustumé, et ont les branches à ramer leurs lins.
La marle, le sablon, et autres menus drois acoustumés.
Et sont tenus pour ce faire au roy XXX s., moittié à la saint Michiel et moittié à la Chandelleur; item, V s.t.
quant ilz queuvrent leurs maisons d'essenre au dessus de la parne, et au dessoubs II s.
VI d.; item, pour chacune masure à plaine reffeture, XIIII d.t., et à moittié VII d.t.; item, IIII d.t.
quant ilz font huis et fenestres; item, chacun quy a charette I pain à Noël et III d.t., et cellui quy va à col II d.t.
et un pain à Noël; avecquez autres menus drois acoustumés.
Les habitans de Puchoy ont es forests de Lions le bois sec en estant et en gesant et le vert en gesant, se il n'y a caable; III chesnes de brachie et de mains, pour aidier à faire maison neufve sur une masure ancienne ou pour refaire quant il ont despeciées ou arses; un chesnot pour reffere leur caretil quant le leur est usé en rendant le viel; haies et ceps à leurs carues; le demourant des ouvrages du roy et des chappelains par congé.
Le pasnage à leurs pors de leur nourreture par païant un denier pour porc à la saint Andrieu et obole à la Chandelleur, et quant ilz sont achettés après la saint Jehan, ilz paient comme estrangers, et s'il n'est pasnage, ilz ne paient que obole à la saint Jehan pour porc.
Item, le mort boys hors deffens, es landes, sans amende.
Pasturage pour toutes leurs bestes hors tailles et deffens, excepté le moys deffendu, enquel les pors ne vont point au boys et les autre bestes y vont à la veue des champs seullement.
La blanche espine de poingnie et de mains, pour clorre et planter.
Faucher aprés la saint Jehan en la lande de Cocerf, par païant XII d.
pour faux.
Item, ilz pevent fere leurs lins es landeaux par païant le campart, les branches à ramer leurs lins.
La malle, le sablon, et tieulx autres menus drois.
Et pour  ce , doivent au roy chacune masure XI boisseaux d'avoine, XV gerbes de blé, et la ville ensemble par an XIIII  gelines et IIII l., moittié à la saint Denis et moittié à la Chandelleur, et pour refaitture XIIII d.
et pour  demie  refaiture VII d.; un pain à Noël, et pour chacun feu X oeux à Pasquez; et quant ilz queuvrent leurs maisons d'esenre au dessus de la parne, V s., et au dessoubs II s.
VI d., et les menus drois acoustumés.
Les habitans de Periers ont es forez de Lions le boiz vert en gesant et le sec en estant, de brachie et de mains, hors deffens et caable, et sanz mesrien de cartier ne estre plus long que le cartil, et ne s'en pevent clorre ne hesbergier.
Pasturage à leurs vachez par païant I d.
en may, excepté le mois deffendu.
Item, doivent pour chacun porc IIII d.p.
quant il est pasnage, et II d.par.
de recours, et quant il n'est pasnage, ilz en sont quictez pour une maaille à la saint Jehan, et pour IIII bestez à laine I d.
Et chacun qui use à carete doit deux minez d'avaine, et celui qui y va au col doit une mine d'avaine à la mesure de Lions rendue illec; un pain à Noël, une gueline; IIII oefz à Pasquez; et menuez droictures acoustumées.
Les habitans de Vacueil ont autelles drocitures comme Periers, dont en font autelles redevances.
Les habitans de Noïon sur Andelle ont autelles et semblables droictures en la forest de Lions comme les habitans de Periers cy devant registrés, en toutes choses, et en font pareilles redevancez.
Les habitans de Sauchoy ont autelle et semblable coustume en la forest de Lions comme les habitans de Periez cy dessus registrés, et en font semblable faisance.
Le commun et habitans de la ville de Frey ont acoustumé prendre es dictes forests de Lions le bois vert en gesant et le seq en estant et en gesant; III chesnes par livrée du verdier, de brachie et de mains, pour aider à fere neufve maison sur masure ancienne ou pour les reffere quant ilz sont deppecées ou arses par feu d'aventure.
Item, un chesnot pour un caretil quant le leur est usé, par livrée, en rendant le viel.
Haies et ceps à leurs carues.
Les demourans des charpentiers des ouvrages du roy et des chappelains par congié.
Pasnage à leurs pors de leur nourreture par païant I d.
pour porc à la saint Andrieu, obole à la Chandelleur, et quant ilz sont achettés aprés la saint Jehan, ilz paient comme estrangiers, et quant il n'est pasnage, ilz ne paient que obole à la saint Jehan pour chacun porq.
Le mort boys hors deffens en lande  sans amende.
Pasturage pour toutes leurs bestes hors tailles et deffens, excepté le mois deffendu, enquel temps ilz n'y pevent mener leurs bestes, synon à la veue des champs, excepté les pors.
Item, ont la blanche espine, de poingnie et de mains, à clorre et planter.
Item, ilz poront faucher en la lande de Cocerf aprés la saint Jehan, en païent douze deniers pour chacune faux.
Item, ilz pevent fere leurs lins ez landeaux de ladicte forest par païent le champart au terme acoustumé; item, ilz ont branchez pour ramer leurz lins.
La maille, le sablon, et autrez menus droiz acoustuméz.
Pour lesquellez droiture et usagez, lezdis habitans sont tenus rendre et poïer au roy notredit sire, c'est assavoir: la plus grande partie de la ville doyvent pour chacune masure à la my aoust deux denierz tournois de franchise; item, il n'y a XXIIII masurez, chacune une mine d'avaine, et s'il y a charrette en aucune de cez masurez, elle doit deux minez; item, chacune masure ung pain au Noël, une guéline et V eoufs à Pasquez; item, il y a IX masurez dont chacune doit II fourchez à la  my aoust; et doyvent II s.t.
de plez tous les habitans de la ville, excepté les frans; item, plusieurs doivent leurs franchisez à Pasquez, l'un plus l'autre mains, ainsi comme à la my aoust; item« itzm » dans l’édition de référence., deux hostieux qui doivent chacune une mine de blé, et sont quictez pour tout.
Item, en la ville, a plusieurs masurez qui doivent chacune III gerbez; et s'il avoit en aucunez d'icellez masurez charueez entièrez, ilz devroient XII gerbez, et pour demi masure VI gerbez.
Item, pour chacune masure en ladicte ville trouvé à plaine reffetture XIIII d.t., et pour la demie reffetture, VI d.t.; et avec autrez menus rentez et devoirz acoustuméz.
Le commun et habitans de Transieres ont acoustumé à prendre esdictes forests de Lions le bois vert en gesant et le bois sec fin estant et en gesant, sans caable, hors deffens; trois chesnes par livrée, de brassée et de mains, pour aidier à faire une maison neufve sur aucune masure ancienne ou pour reffaire quant ilz sont despeciées ou arses par feu d'aventure.
Item, un chesnot pour fere cartil quant le leur est usé, par livrée, en rendant le viel.
Item, ilz ont haies et ces à leurs charues, et les demourans des charpentiers des ouvrages du roy ou des chappellains par congié qu'ilz prennent sur ce.
Pasnage à leurs pors de leur nourreture par païant I d.
pour porc à la saint Andrieu et maille à la Chandelleur, et quant ilz sont achetés aprés la saint Jehan, ilz paient comme estrangiers, et quant il n'est pasnage, ilz ne paient que une obole à  la saint Jehan pour chacun porc.
Item, ilz ont le mort bois hors deffens, es landes, sans amende.
Item, ilz ont pasturage pour toutes leurs bestes hors tailles et deffens, exepté le mois deffendu, ouquel temps ilz mènent leurs bestes pasturer en icelle forest jusques à la veue des champs, reservés les pors.
Item, ilz pevent faucher en la lande de Cocerf aprés la saint Jehan en païant pour chacune faux XII d.
Item, ilz pevent fere leurs lins es landeaux de la forest en païant au roy le champart acoustumé; item, les branches à ramer leurs lins.
Item, ilz ont la marle, le sablon, le balloy, et autres telz menus drois acoustumés.
Pour lesquelles franchises, usages et coustumes, iceulx habitans sont tenus rendre et païer au roy nostre sire  ou à son prevost fermier en Lions pour chacune masure d'icelle ville six boisseaux d'avoine à la mesure de Lions et rendue illec, et un boissel de blé -dont VI boisseaux font la mine-; deux deniers parisis à Nouël, et une gelline et quatre oefs à Pasques; item, pour chacune masure, quatorze deniers tournois de reffaitture quant ilz la tiennent plaine, et quant ilz ne tiennent que demie, ilz ne doivent que sept deniers tournois; Et se ilz cueuvrent leurs maisons d'essende au dessus de la parne, ilz en doivent cinq soulz tournois, et au dessoubs de ladicte parne, deux soulz six deniers tournois; et se ilz font huis ou fenestres, ilz en doivent quatre deniers tournois de reffaitture; avecques autres menus rentes et devoirs acoustumés.
Le commun et habitans de Bohuon ont acoustumé de prendre en la forest de Lions III chesnes par livrée du verdier, de brachie et de mains, pour aidier à faire une messon neufve sur chacune masure ancienne ou pour les refere quant ilz sont dépiecés ou arses par feu d'aventure.
Item, le boiz seq en estant et le vert en gesant.
Item, un chesnot pour fere ung cartil quant le leur est usé, par livrée, en rendant le viel.
Item, il ont haies et ceps à leurs charues; les demourans des charpentiers des ouvrages du roy et des chappellains par congié qu'ilx prengnent sur ce.
Pasnage à leurs pors de leurs nourretture, par païant ung denier pour porc à la saint Andrieu et obole à la Chandelleur, et quant ilz sont achattés après la saint Jehan, ilz en paient comme estrangiers, quant il n' est pasnage, ilz ne paient que obole à la saint Jehan pour chacun porc.
Item, ilz ont le mort bois hors deffens et landes, sans amendes.
Item, ilz ont pasturage pour toutes leurs bestes hors tailles et deffens, excepté le mois deffendu, enquel temps ilz ne pevent mener leurs bestes pasturer en icelle forest jusques à la veue des champs,  reservés les pors.
Item, ilz ont la blanche espine, de poignie et de mains, à clorre et à planter.
Item, ilz pevent fauchier à la lande de Cocherf aprés la saint Jehan en païant  XII d.
pour chacune faux.
Item, ilz pevent fere leurs lins et landeaux de ladicte forest, par païant le campart acoustumé; item, ilz ont les branches pour ramer les lins.
La maille, le sablon, et autres telx menus drois acoustumés.
Pour lesquelles droittures prendre, ilz sont tenus païer au roy notre sire par chacune masure une mine et demie d'avoine, mesure de Gournay; un pain à Noël; item, une partie de la ville, entre le Mont roti et le Val de la Croix, doit chacune masure IIII gerbes, moittié blé et l'autre avoine, et VI d.
par.
de refetture quant ilz tiennent le boiz; IIII oefs et IIII d.
par.
à Pasques; item, l'autre partie de la ville doit I d.par.
pour cloture, et pour chacun feu II s.t., et IIII d.
de refetture ceulx qui le bos tiennent; pour chacune vache et cheval, obole à Pasquez; item, à icelle ville, a III masures dont les II doivent deux deniers tournois; avecques autres menues rentes et devoirs acoustumés.
Etc.
LA FOREST DE VERNON ET D'ANDELY       LES FRANCS USAGERS  Guillaume de Gieucourt, dit Sauvage, a acoustumé d'avoir et prendre en la forest de Vernon, c'est assavoir bois pour esdiffier et pour arder, par livrée du verdier.
Franc pasnage et pasturage pour leurs bestes, hors tailles et deffends, reservé le moys deffendu quant aux pors.
Et pour ce, est tenu poïer au roy notredit sire XII d.
par an au terme de Nouël.
Rogier Bardoul a acoustumé de prendre en ladicte forest trois chartées de boys chacun jour es livrées d'icelle forest pour esdiffier et ardoir en son manoir de la Bardouliere.
Pasturage pour ses« sess » dans l’édition de référence.
bestes, hors chievres; pasnage pour ses pors en forest coustumiere hors tailles et deffens.
Et pour ce, est tenu fere au roy notre sire au terme de Noël XII d.
Pierre de Feuguerolles, escuïer, et sa femme, à cause d'elle,  ont acoustumé de prendre en ladicte forest, à cause de leur manoir de la Queue d'Es, pasturage à leurs bestes, hors chievres et hors les tailles et les deffens du Breuil et de Mortaigne, et le moys deffendu pour les faons, boys à coupper par pié pour ardoir et esdiffier par livrée du verdier ou de son lieutenant, pasnage et Pasturage franchement pour leurs pors, par payant au roy chacun an au terme de Nouël XII d.
Le prieur et couvent de Saucheuse ont acoustumé de prendre en ladicte forest le pasturage et pasnage de ladicte forest pour leurs pors hors les deffens du Brueil et de Mortaigne, les tailles et le moys deffendu.
Et pour ce fere, sont tenus fere priere pour  le  roy notre sire.
Le prieur et couvent de l'Ostel Dieu de Vernon ont acoustumé d'avoir et prendre leur usage en la forest de Vernon pour la necessité des povres dudit hostel et pour tous leurs hostel appartenant audit Hostel Dieu de Vernon.
Et pour ce fere, sont tenus prier Dieu.
Les religieux, abbé et couvent de Cernay ont acoustumé d'avoir et prendre en ladicte forest boiz pour tout leur ardoir, hesbergier, maisonner et esdiffier, hors essende, à coupper en taille par livrée du verdier, exepté en Mortaigne, pour leurdit chauffaille.
Franc pasnage à leurs pors, reservé le moys deffendu, et franc pasturage à leurs bestes, hors chievre, hors tailles et deffends.
Et pour ce, doivent chacun an demi septier de vin à la saint Martin, une pièce de char et ung pain à Nouël, qui sont avalués à douse deniers parisis, au verdier, etc.
Jehan de Nogon, escuïer, a acoustumé de prendre en ladicte forest, c'est assavoir trois chartées de boys chacun jour pour esdiffier et ardoir en son hostel de Quehing; pasturage pour ses bestes, hors chievres, et pasturage pour ses pors en forest coustumiere hors tailles et deffens, reservé le moys deffendu.
Et pour ce fere, doit au roy notre sire au terme de Nouël XII d.
Messire Regnaut de Fours a acoustumé de prendre en ladicte forest, c'est assavoir trois chartées de boiz chacun jour pour messonner et ardoir, es livrées d'icelle forest« frest » dans l’édition de référence., en son hostel de Fours; pasturage pour ses bestes, hors chievres, et panage pour ses pors en forest coustumiere hors taailles et deffens, reservé le moys deffendu.
Et pour ce fere, est tenu au roy en XII d.
par an au terme de Nouël.
Nicollas de la Prevosté  a acoustumé de prendre en ladicte forest, à cause de son hostel de Vernon, à cause de son franc four - lequel est nommé le four de Glisolles -, bois pour tout son hesbergier, maisonner, esdiffier, hors essende; bois pour tout son chauffage et ardoir, et à coupper en taille par livrée du verdier, exepté en Mortaigne; franc pasnage à ses pors, exepté le moys deffendu, et franc pasturage à ses bestes, hors chievres, sans tailles et deffens.
Et pour ce, doit païer au terme demi septier de vin à la saint Martin, un pain, une piece de char au verdier, lesquelz sont avalluéz à XII d.
Les habitans de Vernon ont droit de prendre en la forest de Vernon, en lieu dit « en Chastellet », bois mort pour ardoir et  toutes branches et cimeux depuis que le corps de l'arbre sera osté.
Ont aussi usage à prendre bois pour leur habergement, excepté bauche, essaule, ou late, par la baillée du sergent de la forest de Vernon.
Et ne puent estre pris leurs chevaulx, se ce n'est à forfaiture, comme les chevaulx des chevaliers.
Et pour ceste coustume, doivent iceulx habitans à la Nativité Notre Seigneur ung pain ou un denier, et ceulx qui ont chevaulx doient à la court du seigneur par chascune sepmaine par la main du forestier une somme de bois, et se le seigneur de Vernon tient court aux trois festez annaulx, à chascune feste, une somme de bois.
Et sont en icelle ville de Vernon nuef fours de droit heredital, pour lesquelz ilz ont usage comme les chevaliers en ladicte forest.
Le prieur et le couvent de Sauceuse ont usage en la forest de Vernon par la main du forestier à cent et quarante charretées de bois, chascune charretée à trois chevaulx, soit pour ardoir ou pour edifier ou pour leurs autres neccessitéz, soit pour leur hostel de Sauceuse ou pour leurs autres manoirs.
Les religeuses, abbesse et couvent du Tresor Notre Dame ont usage en la forest de Vernon de prendre et percevoir pour chascune sepmaine trois charretées de bois, et s'il avenoit qu'ellez defaillissent de prendre et lever icellez III cherretéez en aucune des sepmainez, ellez pevent recouvrer et prendre en l'autre.
Ont aussy droit de mettre en icelle forest de Vernon, par chascun an, soixante pourceaux en la pesson d'icelle forest, et s'il avenoit que la pesson ne feust en icelle forest, elles pevent lesdiz pourceaux mettre en la forest d'Andely ou de Lyons.
Ont aussi un bois appellé le « Bois l'Evesque » assis emprés Grimonval, contenant cinquante cinq acrez, à vendre et à despendre et fere leur volente.
Guillaume de Daubuef, escuïer, a usage de prendre et parcevoir en la forest de Vernon branchez et mort boiz pour ardoir pour son hostel de Tilli, et pasturage franc et quicte pour ses vachez et pourceaux tant seulement; et avec ce, boiz pour faire la quarrie d'une meson nuefve quant il la voudra fere, excepté les chevrons, pour lesquelz il n'a point d'usage; et aussy cinquante deux cherretéez de bois à III chevaulx ou à II ou à un, ainsy comme bon luy semblera, et se il deffailloit de prendre et lever aucunez desdictes cherretéez, il ne les peult recouvrer.
Le prieur de Presengny l'Orguilleux a acoustumé prendre en ladicte forest par chacun jour boys pour son chauffage à une carette, et en fait XII d.
à Nouël, prieres et oroisons.
Les religieux, abbé et couvent de l'église de Mortemer ont par chartre du roy Philippe, les franchisez et usages pour leur hostel de Pormor, c'est assavoir tous les vesseaulx de mouches que lesdis freres pourront trouver par toutes lesdictes forests; pasturages, pasnages pour toutes leurs bestes; item, tous leurs aisemens pour édiiffier, à arder, et pour quelconques choses à eulx fere.
Item, ilz ont bois pour fere les vessiaulx neufz et pour les resparer, se mestier est.
Item, bois pour fere leur gort d'Escombarbe, et pour lez resparer touteffois que mestier est, que ilz ont en l'eaue de Saine, et l'ont paisiblement et quictement de toutes redevannces quelconques.
Et pour ce, sont tenus fere prieres et oresons.
Pierre de Jucourt et compaignie a acoustumé prendre esdites forests, à cause de deux manoirs, l'un assis à Presengny l'Orguilleux, et l'autre à prendre à Presengny le Val, boys pour ediffier et pour adoir par livrée du verdier; franc pasnage et pasturage pour ses bestes, hors tailles et deffens, reservé le moys deffendu quant as pors.
Et pour ce, est tenu fere au roy pour chacun desdis manoirs XII d.
par an au terme de Nouël.
Le curé de Pressagny l'Orgueilleux prent en la forest de Vernon, à cause de son benefice, son ardoir par careste et par livrée du verdier.
Et de ce, rent au roy notre sire chacun an douze deniers au terme de Nouël.
Le curé de Notre Dame de l'Ille prent en la forest de Vernon les usagez qui enssuivent : bois pour edifier et pour ardoir hors taillez et deffens, franc pasnage et pasturage pour leurz bestez, reservé lez pors en mois deffendu.
Et de ce, rent chacun an au verdier de ladicte forest XII d.
Les chanoines et chappittre de Notre Dame de Vernon ont droit de prendre et avoir en ladicte forest de Vernon, par don à eulx fait par Ricard, jadis seigneur de Vernon, bois pour edifier leurs maissons et pour lez reparer;, pour ardoir à ung sommier pour chacun chanoine ou vicquaire, et toute telle coustume comme les barons et chevaliers lors demourans en icelle ville ou ceux qui ont leur droit onc en ladicte forest.
Item,en aumentant leur dis usages par don de prince de noble memoire Charlles, par la grace de Dieu roy de Franche régnant l'an mil CC LXXVII, boiz pour edifier leurs eglises toutez foiz que mestier est, à prendre par livrée du verdier du lieu.
Et pour ce, sont tenus chanter pour ledit Ricard, ses hoirs, III messez la sepmaine, pour la cause dessusdicte, avec autres  dons qu'il leur fist à prendre sus ladicte forest et alieurs en sa terre dudit lieu de Vernon.
Les hoirs ou aïans cause de Nicollas de Villers ont acoustumé prendre en la forest d'Andeli, chacun jour l'un par l'autre, deux moulles de buche, à prendre en la livrée de ladicte forest toutes lez fois et en la maniere qu'il lui plaira, et si en puet recouvrer arrerages s'aucuns lui en sont deubz.
Item, un fou, au chois, par la livrée du verdier.
Dix bestes, tant beux que vaches, avecques leurs faons, frans et quictes en ladicte forest et es deffens qui se puent deffendre des bestes.
Item, en ladicte forest, XXX pors tous les jours de l'an, frans et quictes, et se plus y a, ilz poieront comme estrangiers.
Et si, puent avoir leurs brebis quictes tous les jours.
Et tout ce pevent tenir sans vendre.
Et fut ce fait par eschange par prince de noble memoire Philippe, par la grace de Dieu roy de France régnant l'an mil II C IIIIXX et VIII.
Robert, seigneur de Fontenil, a acoustumé de prendre en ladicte forest, à cause de son hostel de la Buscaille et de son moulin Noël, boiz de chesne et autre, par livrée du verdier, pour edifier esdiz manoir et moulin.
Pasturage pour ses bestes, pasturage et pasnage pour ses pors en forest coustumiere, hors tailles et deffens; un fou à Nouël; le fourc et la branche en la maniere acoustumée.
Les curés de Hennesis, Guisegners, Bouaffle et Vesillon ont acoustumé prendre en ladicte forest leur usage, à cause de leurs hostieux presbiteraux, c'est assavoir : le fourc, la branche, le bois vert en gesant, le sec en estant, leur hesbergement par la livrée du verdier, et leurs bestes franches es pasturages de ladicte forest, hors le deffens.
Et sont pour ce tenus fere proïere pour le roy notre sire.
Le prieur et Hostel Dieu d'Andeli le jeune a tel droit, farnchise et liberté en la forest d'Andeli« Andei » dans l’édition de référence.
comme il ensuit, c'est assavoir le pasturage en ladicte forest es lieux où Jehan de Villers et Gaultier de Villers et les autres coustumiers ont acoustumé l'avoir, c'est assavoir pour XII vaches et leurs suyvans, pour XL pors et pour XL bestes à laine, lesquelles bestes seront et appartiendront à ladicte maison d'Andeli, sans fraude.
Les malades d'Andeli sur Saine ont acoustumé prendre en ladicte forest d'Andely, à cause de leur hostel dudit lieu, chacun jour, la charge de deux asnes de bois pour leur chauffage, et sy pevent amener ou fere amener chacun an à un asne ou à deux, ou temps d'esté, jusques à la somme de deux somes par jour.
Et pour ce sont tenus prier Dieu etc.
Les religieux, abbé et couvent de Juaieges ont droit de prendre et avoir en la forest d'Andeli, à cause de leur hostel de Guisegniés, pasturage à toutes leurs bestes, hors tailleys et deffens et le moiz deffendu; pasnage pour leurs pors; le boiz sec en estant et le vert en gesant s'il n'y a caable; le tiers fourc et la branche sans deshonorer l'arbre, pour chauffage, et boys par livrée du verdier de ladicte forest pour meisonner endit hostel par escarrie, comme les autres coustumiers.
Et pour ce, sont tenus prier Dieu pour le roy.
Messire Pierrez de Villers, chevalier, seigneur de l'ostel qui anciennement fu Huguez Maufillastre, et depuis à Jehan de Villers, escuïer, et Robert de Villers, escuïer, seigneur de l'ostel qui enciennement fu Richart Harcour, et depuis audit Jehan de Villers, joingnant à l'esglise de Hainesiez, seans en la parroisse dudit lieu, ont et prennent en la forest de Andely, pour les hostelz dessus diz et de chascun d'iceulx d'aisement, usage et pasnage et pasturage pour leurs bestes desdis manoirs franchement; esquarrisseure de bois de chesne par livrée du verdier pour ediffier; le fourc, le mort bois et les branches d'abre sans desmembrer l'arbre, pour ardoir, pour fere et refere les clostures de leurs champs et courtils desdis lieux.
Et parmi ce, sont tenus lesdis messires Pierres de Villers et Robert de Villers, escuïer, poursuir lez malfaiteurs de la forest au mandement du verdier de ladicte forest, à leurs propres cousts et despens, de l'espine de Gannet jusquez au ruissel de Presoingny.
Jehan du Pré  a acoustumé prendre es forests de Vernon et d'Andeli, à cause de deux manoirs assis en la parroisse de Guisigniés, toutes les branches de chacun arbre, et peut coupper jusques au maistre fourc, et sy prendre sans congié la quarreure de son ediffiement ou hebergier en quelconque lieu qu'il voudra fere en dit tenement, et peut prendre en chacun arbre tous les fours à édiffier sur ledit tenement.
Pasturage à toutes telles bestes comme il voudra mettre pasturer au pastis de ladicte forest, franchement, et franc pasnage à ses pors à tous les deux Andelis.
Jehan Cavare, dit le Grant, escuïer,à cause de son hostel de Bouaffle, et ses parchonniers, c'est assavoir Robin Louvel, Raoullin de Guyreville, Drouet le Tonaillier, Cardin le Tonaillier, et Jehan Mauduit, ont en la forest coustumiere de Andeli les franchises qui ensuivent : Premierement, ledit Cavare, à cause de son dit hostel, le vert bois en gesant et le sec en estant en en gesant et tout autre mort boiz; le fourc et la branche, et un fou à Noël; item, boiz pour hesbergement par livrée du verdier de ladicte forest; et pasturage pour toutes ses bestes , excepté chievres; franc de pasnage et de pasturage; et le fruit de ladicte forest.
Et les dessusdiz Louvel, Guyreville, Tonailliers et Mauduit ont et prennent en ladicte forest coustumiere d'Andeli à cause de leurs masurez, le vert boiz en gesant et le sec en estant et en gesant, et tous autres mort bois; item, bois par escarrie pour eulx hesbergier par livrée du verdier; pasturage pour toutes leurs bestes, excepté chievres; frans de pasnage et de pasturage en ladicte forest coustumiere.
Et pour les franchises dessus desclairées, ilz doivent au verdier de ladicte forest ou son lieutenant et aus sergens d'icelle un conroy appellé un disner chacun an, enquel disner doit avoir deux paire de pains, deux paire de vin, deux paire de char, une poulle pour le faucon du verdier, deux derrez de pain pour ses levriers, et un bouessel d'avoine pour ses chevaulx.
Et ledit Cavare doit une charette de bois pour faire la cuisine, prins en breul d'Andeli par le sergent de la garde; et si doit ledit Cavare trouver pour sa part dudit conroy, qui doit estre fait en son hostel à Bouaffle, tables, trestres, fourmez, doubliers, tonailles, escuelles et telz choses.
Les habitans et hameaulx de Pressengnis nommés les Pors Frans  ont coustumé en la forest de Vernon et d'Andeli les coustumez qui enssuivent, c'est assavoir le bois vert en gesant et le sec en estant, horz caable; bois par escarrie en la livrée, par la livrée du verdier ou de son lieutenant; mort bois, hors taillez et deffens, et du vif par l'amende, sans forfaiture; pasturage à toutes leurz bestez, hors la chievre; frans de pasnage et de recourz de pasnage.
Et de ce, sont tenus païer au roy notre sire chacun an III d.par.
pour chacune masure, au terme de Noël, et fere les huéz toutes fois que le roy chasse ou fait chassier.
LES COUSTUMIERS DE VERNON ET D'ANDELY  Le commun et habitans de la ville de Heubecourt ont acoustumé de prendre en la forest de Vernon le bois sec en estant et en gesant, le vert en gesant s'il n'y a caable, le mort boys hors tailles et deffens; le bois pour fere escarrie à leurs maisons par livrée, c'est assavoir IIII posts, II sommiers, II trefs, II pouchons, IIII soubs chevrons, un feste, et deux parnes, deux fillieres, deux pere de chevrons, et tous les liens au dessoubs des trefs.
Pasturage à toutes leurs bestes, hors chievres; leurs pors frans de pasnage et pasturage par païant un denier pour porc à la saint Andrieu et obole à la Chandelleur, et franc pasnage pour leurs pors de leur nourreture par apportant le nombre par escript à la saint Andrieu, reservé le moys deffendu.
Livrée pour charetils, merrien à charue chacun an, à esseulx, à carettes.
Cloture sur rue, et rame pour leurs lins, et autres menus drois acoustumés.
Et en sont tenus faire au roy notre sire deux journées de courvée chacun an, gerbes en aoust, pans à Noël, et oeux à Pasques; et doivent fere le charroy des pons du chastel de Vernon; avecques autres menus drois, rentes et devoirs acoustumés.
Jehan de Saint Pol et sa femme ont acoustumé prendre en ladicte forest, à cause d'elle, à cause de leur hostel du Bosc Giraume, hors le deffens du Breul et de Mortaigne, pasturage à leurs bestes, hors chievres et hors les tailles et le moys deffendu; boys a coupper par pie pour arder et édiffier par livrée du verdier; pasnage et pasturage franchement pour leurs pors.
Et en sont tenus fere au roy notre sire par chacun an au terme de Noël XII d.
Le commun et habitans de la ville de Fours ont acoustumé prendre en ladicte forest le bois sec en estant et en gesant, le vert en gesant se il n'y a caable, le mort bois hors tailles et  deffens; bois par escarrie à leurs maisons, c'est assavoir IIII posts, II sommiers, deux trefs, deux pouchons, IIII soubz chevrons, un feste, deux parnes, deux fillieres et deux pere de chevrons, et tous les liens au dessoubs des trefs.
Pasturage à tous leurs bestes hors chievres; frans de pasnage et pastuarge pour leurs pors en ladicte forest coustumiere, par païant un denier pour pors non aduis à la saint Andrieu et obole à la Chandelleur, et franc pasnage pour leurs pors de leur nourreture, par apportant le nombre par escript à la saint Andrieu, reservé le moys deffendu.
Livrée pour charetils, merrien à charue chacun an, à esseulx, à carettes, et autres menus drois acoustumés.
Et pour ce, sont tenus fere au roy notre sire deux journées de charue chacun an, gerbes en aoust, pain à Noël, et oeux à Pasques.
Et aucuns qui n'ont charettes doivent gelines seullement.
Et sy doivent fere le charoy des pons du chastel de Vernon, et autres menues rentes acoustumées.
Le commun et habitans de Cahaignes ont acoustumé prendre en ladicte forest de Vernon le boiz vert en gesant et le sec en estant et en gesant, hors caable, tailles et deffens.
Pasturages, hors chievres.
Leurs pors frans de pasnage et pasturage en ladicte forest coustumiere par païant un denier de pors non aduis à la saint Andrieu et obole à la Chandelleur, et de leur nourreture sont frans par rapporter par escript au verdier le nombre d'iceulx pors, reservé le moys deffendu.
Livrée de charetils de III ans en III ans par livrée du verdier, et pour clorre sur rue de III ans en III ans; bois pour escarrier pour leurs maisons sur IIII pos.
Et pour ce, sont tenus fere au roy notre sire III gerbes de blé en aoust, un pain à Noël chacune masure, et III oeux à Pasques.
Le commun et habitans de Notre Dame de l'Isle ont acoustumé prendre en ladicte forest le boys sec en estant et en gesant, le vert en gesant se il n'y a caable, le mort boys hors tailles et deffens.
Bois pour fere escarrie à leurs maisons par livrée, c'est assavoir IIII posts, II somiers, II tres, II pouchons, IIII soubschevrons, I feste, deux parnes, II fillieres, II coupples de chevrons, et tous les liens au dessoubs des trefs.
Pasturage à toutes leurs bestes, hors chievres, reservé les pors en moys deffendu.
Item, livrée pour caretils, merren à charue, et esseulx à carettes, et autres menus devoirs acoustumés.
Et pour ce, sont tenus païer au roy chacun an deux journées de courvée, gerbes en aoust, pain à Noël; et aucuns qui n'ont point de charettes doivent guelines seullement ;  et sy doivent fere le charroy du chastel et pons de Vernon, avecques autres menues faisances acoustumées.
Les commun et habitans de Gamilly, de Notre Dame de Vernon, le Val d'E, la Rue de Normendie, ont acoustumé prendre en ladicte forest, c'est assavoir le boys seq en estant et en gesant et le vert en gesant, le mort boys.
Pasturage à leurs bestes hors tailles et deffens et hors boys.
Fere closture d'espine pour clorre sur rive de leur coustume; rame pour leurs lins; les pommes et poires, hors tailles et deffens, depuis la my aoust jusques à la saint Michel.
Pasnage pour leurs pourceaulx par païant un denier par chacun porc par an.
Ceux qui ont pressouer doivent avoir esquilles, tasseaux, gattons et hardeaux par païant chacun an un septier de vin de III gallons.
Et ceux qui se marient ont chacun une charettée de boys, et pour ce, doivent au sergent un mes.
Item, ilz doivent avoir vollée et perches par païant chacun XII d.
par an au verdier.
Ceulx qui ont chevaulx et charete ont asseulx, ridelles, et haies à leurs charues, et pour ce, paient courvées par an à l'Ostel Dieu de Vernon.
Et pour chacun feu des habitans et coustumiers, paient chacun an au roy notre dit sire un pot de vin, II d., et III oeux par an au terme de Pasques, avec plusieurs autres menus drois acoustumés.
Le commun et habitans de Presengni l'Orgueilleux ont acoustumé prendre en ladicte forest le boiz seq en estant et en gesant, le vert en gesant se il n'y a caable, le mort boiz hors tailles et deffens; bois pour fere esquarrie en leurs maisons par livrée, c'est assavoir quatre postz, deux fillieres, deux sommiers, deux treftz, deux pouchons, quatre soubz chevrons, une feste, deux parnes, deux coupples de chevrons, et tous les liens au desoubz des treftz.
Pasturage à toutes leurs bestes hors chievres, reservé les pors ou mois deffendu.
Item, livrée pour cartilx, merien à charue, esseulx à charettes, et autres menus drois acoustumés.
Pour lesqueulx drois et coustumes avoir, eulx sont tenus rendre, fere et païer au roy notre sire ou à ceulx qui lui auront cause deux journées de corvées chacun an, gerbes en aoust, pains à Noël; et aucuns qui n'ont point de charettes doivent gellines seullement; et si doivent fere le merrieng du charroy du chastel de Vernon; et toutes autres menues rentes et faisances acoustumés, etc.
Le commun et habitans de la ville du Bosc Giraume ont acoustumé prendre en la forest de Vernon, c'est assavoir le boiz en estant par esquarrie pour hesberger, pour chacune escarrie : quatre postz, deux treftz, deux sommiers, deux parnes, deux fillieres, quatre soubz chevrons, II pouchons, ung feste, deux coupples de chevrons.
Item, ilz ont le mort bois par toute la forest.
Item, livrée de charues et de chartilx de trois ans en trois ans par livrée du verdier.
Pasturage pour leurs bestes, hors les pors ou mois deffendu, avec autres menues drois et usages coustumiers.
Dont ilz doivent au roy notre sire chacun an pour lesdis cartilx IIII gerbes de blé, pour chacune livrée d'esquarrie au verdier XII d.
et au sergent de la garde IIII d., fere le merieng du charroy du chastel de Vernon, avecques autres menues rentes et devoirs acoustumés.
Le commun et habitans de la ville de Vernonnel, eulx disant coustumiers en la forest de Vernon, ont acoustumé prendre et avoir en ladicte forest le boiz seq en estant et en gesant et le vert en gesant sans caable, le mort bois hors tailles et deffens; bois pour fere escarrie et leurs maisons, par livrée, c'est assavoir IIII postz, II sommiers, II treftz, deux pouchons, IIII soubz chevrons, ung feste, II parnes, II fillieres, deux coupples de chevrons, et tous les lienx aux dessoulx des treftz.
Pasturages à toutes leurs bestes hors chievres, reservé les pors ou mois deffendu.
Bois pour leurs trailles, et autres menus drois acoustumés.
Pour lesquieux drois, eulx sont tenus fere au roy notre sire, c'est assavoir fere les huées touteffois qu'il y a chace en ladicte forest pour le roy notre dit seigneur, argent quant il leur fait la livrée de l'escarisseure, argent à Noël, à Paques, un pot de vin à vendenges, pasnage de leurs pors, et si doivent fere le charroy du merieng du chastel de Vernon, et autres menues drois en la maniere acoustumée.
Le commun et habitans de la ville de Harecourt ont acoustumé prendre en ladicte forest le bois seq en estant et en gesant, le vert en gesant se il n'y a caable, le mort boys hors tailles et deffens; bois pour fere escarie en leurs maisons, par livrée, c'est assavoir IIII pos, II sommiers, II treftz, II pouchons, IIII soubz chevrons, II parnes, II fillieres, II coupples de chevrons, et tous les liens aux dessoubz des treftz.
Pasturages à toutes leurs bestes hors chievres; leurs pors sont frans de pasnage et de pasturages en ladicte forest coustumiere par païant un deniers de pors non aduis  à la saint Andrieu et obole à la Chandelleur, et de leur nourrecture sont frans pour apporter le nombre par escript au verdier à la saint Andreu, reservé les pors ou mois deffendu.
Item, livrée pour cartilx de III ans en III ans, et mesrieng à charue à chacun an, et à esseulx à charettes.
Cloture sur rue, et rame pour les lins, et autres menues drois coustumiers.
Eulx sont tenus rendre au roy notre dit seigneur deux journées de corvée chacun an, garbes en aoust, pains à Noël, et oefs à Pasques; et si doivent fere le charroy des pons du chastel de Vernon, avecques autres menues rentes acoustumées.
Le commun et habitans de la ville de Falceaux ont acoustumé prendre en ladicte forest boys en estant par escarrieure, pour chacune escarrieure IIII posts, II tres, II seuls, II parnes, II fillieres, IIII soubs chevrons, II pouchons, un feste, II coupples de chevrons; le mort bois hors tailles et deffens, le bois vert en gesant s'il n'y a caable, et le sec en estant et en gesant; livrée de charetilz de III ans en III ans, par livrée du verdier, avecques autres drois et usages acoustumés.
Dont ilz sont tenus fere au roy chacun an pour chacun charetil IIII gerbes de blé, avecques rentes et faisances acoustumées.
Le commun et habitans de la ville de Chastieau Neuf ont acoustumé prendre en ladicte forest bois en estant pour esquarrieure, pour chacune esquarrieure IIII posts, II trefs, II seuls, II parnez, II fillieres, IIII soubs chevrons, II pouchons, I feste, II coupples de chevrons.
Et ont tout le mort boys, le sec en estant, le vert en gesant hors caables, tailles et deffens; livrée de charetilz de III ans en III ans, avecques autres menus drois acoustumés.
Et de  ce, paient au roy notre sire IIII gerbes de blé, XII d.
au verdier quant il leur livre le boys d'esquarrieure et IIII d.
au sergent de la garde, avecques autres menues rentes et faisances acoustumées.
Le commun, manans et habitans de la Buscaille ont droit prendre en ladicte forest, c'est assavoir bois en estant par esquarrieure, pour chacune esquarrieure IIII pos, II trefz, deux seulz, deux parnes, deux fillieres, IIII sous chevrons, deux pouçons, I feste, deux coupples de chevrons.
Et ont le mort boiz, et le sec en estant et le vert en gesant hors caables, tailles et deffens.
Item, ilz ont livrée de chartieux de III ans en III ans.
Dont ilz poient pour chacun chartil chacun an IIII guerbes de blé; item, ilz doivent au verdier, quant il leur livre le boiz de leur esquarrie XII d.
et IIII d.
au sergent de la garde.
Pasturage pour vaches  et pour pors en la manière acoustumée.
Avec la branche de l'abre acoustumés.
Le commun et habitans de Bouaffle ont droit de prendre en ladicte forest le bois sec en estant et le vert en gesant, et le mort boiz en ladicte forest, hors caable et deffens.
Item, ilz ont bois en estant par escariee pour hesbergier, pour chacune escarieure IIII posts, deux trefz, deux parnes, II fillieres, deux seulz, IIII sou chevrons, deux pouchons, I feste, deux coupples de chevrons.
Pasturage pour pors et vaches en la maniere acoustumée.
Et anciens chartilz, par livrée, avec plusieurs autres droiz menus acoustumés.
Dont ilz doivent pour chacune livrée d'escarieure au verdier XII d.
et au sergent de la garde IIII d., avec les autres menus rentes et devoirs acoustumés.
Le commun et habitans de la ville de Guisegniés ont acoustumé prendre esdictes forests le boiz en estant par escarriure, pour chacune escarriure IIII posts, II trefs, II seulx, II parnes, deux fillieres, IIII soubz chevrons, deux pouchons, un feste, deux coupples de chevrons.
Et ont le mort bois, le boys sec en estant et en gesant et le vert en gesant hors caables, tailles et deffens.
Item, les aucuns ont  livrée de charetilz de III ans en trois ans.
Dont ilz paient pour chacun charetil chacun an IIII gerbes de blé; item, ilz doivent au verdier, quant il leur livre le bois de leur escarrieure, XII d., IIII d.
aux sergent de la garde.
Pasturage pour leurs bestes.
Fournille et ramille en la maniere acoustumée, avecques autres droitures, rentes et devoirs acoustumés.
Le commun et habitans de Hennesis ont acoustumé prendre en ladicte forest le boys sec en estant et le vert en gesant s'il n'y a caablle, le mort boys en ladicte forest hors tailles et deffens.
Item, ilz ont boiz en estant par escarriure pour hebergier, pour chacune escarriure IIII posts, deux trefs, deux seulz, deux parnes, II fillieres, IIII soubz chevrons, deux pouchons, un feste, II coupples de chevrons.
Pasturage pour vaches et pors.
Fornilles et rameures en la maniere acoustumée; et les aucuns livrée de charetils; avec plusieurs autres menus drois acoustumés.
Dont ilz sont tenus fere au roy notre sire pour chacune livrée IIII gerbes de blé, au verdier XII d.
et au sergent de la garde IIII d., avec les avoines que les aucuns des Guisiegniés et de Hennesiez doivent pour toutes rentes, et autres menus devoirs acoustumés.
Le commun et habitans de la ville de Pormor ont acoustumé prendre en la forest d'Andely le bois sec en estant et en gesant et le vert en gesant s'il n'y a caable; livrée de boys par escarriure, c'est assavoir IIII posts, II trefs, II seuls, II parnes, deux fillieres, IIII soubz chevrons, deux pouchons, I feste, deux coupples de chevrons; le mort boys hors tailles et deffens; pasturage pour leur vaches et pors en forest coustumiere hors tailles et deffens, reservé le moys deffendu où il n'y va nuls pors.
Item, en ladicte ville, a XVIII masures ou environ qui ont livrée de charerils de III ans en III ans, ramille pour leurs lins, et autres menus drois acoustumés.
Et pour ce, sont tenus fere au roy par chacun an, c'est assavoir argent pour leur livrée de l'esquarrisseure, plusieurs gerbes de blé, gélines, pain, oeux, vin, et autres menus devoirs acoustumés.
Le commun et habitans de la ville de Courselles ont acoustumé prendre en la forest d'Andely boiz en estant par esquarriure, pour chacune esquarriure quatre posts, deux trefs, deux sceulx, deux parnes, deux fillieres, quatre soubs chevrons, deux poutres, une feste, deux couples de chevrons; le mort boys, le boiz vert en gesant, le sec en estant et en gesant, hors tailles et deffens.
Item, ilz ont livrée de charetils de III ans en III ans par livrée du verdier; pasturage pour leurs vaches et pors; fournille et ramille, avecques autres menus drois et usages acoustumés.
Et pour ce, sont tenus faire au roy pour chacun charetil quatre gerbes, avecques autres menues faisances acoustumées.
Les commun et habitans de la ville de la Beguelande, et les tenans du fieu de l'Espinoy et Hennesies ont acoustumé prendre en ladicte forest le boys sec en estant et en gesant et le vert en gesant s'il n'y a caable, le mort boys hors tailles et deffens; bois par escarriure et en estant pour leurs maisons, c'est assavoir IIII posts, deux trefs, II seulx, deux parnes, deux fillieres, quatre soubs chevrons, deux pouchons, une feste, deux coupples de chevrons.
Pasturage pour pors, vaches et chevaulx hors tailles et deffens en tous les temps, reservé le pors qui n'y vont point en moys deffendu, ne les autres bestes, synon à la veue des champs.
Livrée de charetilx de trois ans en trois ans.
Fournille et ramille, avecques autres menus drois acoustumés.
Et pour ce, sont tenus fere la huée quant on cache pour le roy en ladicte forest, et eulx sont semons par le sergent; item, ilz doivent garder le ny d'espervier quant il leur est monstré; item, doivent garder les bestes qui sont prinses es malles fachons d'icelle forest, et autres menus faisances, rentes et devoirs acoustumés.
Les habitans de la ville et parroice de Vesillon ont en la forest d'Andeli le boiz sec en estant et en gesant et le vert en gesant s'il n'y a caable; item, le mort boiz.
Et pasturage pour leurs vaches et pors par païant au roy chacun an pour chacune vache un denier le premier dimence de may, et pour chacun porc un denier le jour de la saint Andrieu, et auxi pour le recours d'iceulx pors, le jour de la Chandelleur, pour chacun porc qui ira en ladicte forest aprés ladicte saint Andrieu, une maaille.
Item, doivent avoir pour leur hesbergement, en cas de necessité pour leurs masures, boiz pour esquarriure par livrée du verdier ou son lieutenant par païant XII d.
audit verdier et quatre deniers au sergent de la garde.
Item, ont cloture sur rue de trois ans en trois ans par païant quatre deniers tournois au sergent de ladicte garde.
Item, ont rameures pour leurs lingnieres une journée l'an par le cry.
Item, ilz ont caretilz de trois ans en trois ans par païant pour chacun caretil deux bouesseaux d'orge tous les ans.
Item, ilz ont le fruit en ladicte forest coustumiere, la poire et la pomme à la mi aoust, et la mesle à la saint Rémi.
Pour lesquelles franchises dessus desclarées, lesdiz habitans sont tenuz païer par chacun an au roy notre sire chacun une poulle à Noël, et sy font les huéez toutes fois que le roy chace en ladicte forest ou de par luy ; et oultre, ont lesdiz habitans une journée pour fournilles et pour fourgons à Noël, par les faisances dessusdictez.
Les petis frans de Presengny l'Orgueleux ont en la forest de Vernon le vert boiz en gesant et le sec en estant et en gesant hors caable; du boiz par escarriure pour leurs masures par livrée du verdier ou son lieutenant, et tout mort boiz hors tailles et deffens; frans de pasnage et de recours, et auxi sont frans de panage et de coustume en la ville de Vernon.
Pour lesquelles franchises dessus desclarées, les dessus nommés sont tenus païer au roy de chacune masure par chacun an au terme de Noël trois parisis, et en vendenges quatre gallons de vin pour chacune desdictez masures.
Et auxi sont tenus faire les huées en ladicte forest touteffoiz que le roy y chache ou son commandement.
Et oultre ont plusieurs autres menus drois en ladicte forest comme rameure et telz menus drois que ont et prennent les coustumiers d'icelle forest.
LA FORESTZ DE  ROUVERAY    LES FRANS USAGERS   Les religieux, prieur et couvent du Mont aux Mallades lés Rouen et les malladez illec ont en la forest de Rouvroy, par don de prince de noble memoire Louys, par la grace de Dieu roy de France et de Navarre régnant l'an mil IIIC et XV en mois de fevrier, pasturage pour deux cens bestes à laine et pour XX bestes aubmaille pour leur hostel de Sotteville.
Item, par le don de Jehan, ainsné filz du roy de France, duc de Normendie, conte d'Aniou et du Maine, qui leur fu fait en mars mil IIIC XVII, ont en ladicte forest, à cause de leur prieuré, quatre charetéez de boiz la sepmaine pour le prieuré du lieu.
Et de tout, ne doivent que prierez et oroisons.
Les religieux, prieur et couvent de la Magdalaine de Rouen  ont en la forest de Rouvroy, par le don de princes de noble memoire Ricart, par la grace de Dieu roy d'Angleterre, duc de Normandie, d'Acquitaine et conte d'Anjou, comfermés par les roys, et auxi par Henry, roy d'Angleterre, duc de Normendie, d'Acquitaine et conte d'Anjou, et auxi avecques ce par Jehan, ainsné filz du roy de France, duc de Normendie, conte d'Anjou et du Maine, ce qui ensuit, c'est assavoir tous leurs pors frans de pasnage en ladicte forest quant pasnage eschiet, et auxi leurs hommes semblablement.
Item, ilz sont frans en ladicte forest de pasturage pour toutes leurs bestes, excepté chievres, hors deffens.
Item, doivent avoir sur le pasnage de ladicte forest, quant il chiet, X sous, et semblablement sur le pasturage X sous, et un chapel de roses païéz par le viconte de Rouen ou son lieutenant comme frans jugeurs.
Item, ilz ont en ladicte forest chacun an trois cens charetées de boiz à eulx livré par verdier et sergens de ladicte forest pour le gouvernement de  leur dit Hostel Dieu,  lesquelles trois cens chartéez de boiz ilz puent amener en tel temps et tant de voitures comme il leur plest.
Item, ilz ont en ladicte forest, du don du roy Charles derrain trespassé - que Dieu absoille -, à cause de la salle aux pucellez, franchise de pasnage pour leurs pors et pasturage pour leurs bestes, excepté chievres, hors deffens, et leurs hommez semblablement à cause dudit lieu.
Item, lesdits religieux, à cause de ladicte salle, ont par livrée dudit verdier boiz pour ardoir et édiffier oudit manoir et pour reparer er soustenir le clos et manoir dudit lieu de la salle, toutes et quanteffois que mestier en sera par le martel du verdier; hors deffens.
Pour lesquelles franchises dessus desclarées, lesdits religieux, freres et seurs de la Magdalaine sont tenuz dire prieres et oroysons pour le roy.
Jehan de Couronne, escuïer, a en la forest de Rouvroy, à cause du fieu au Prestre, franche pasture pour toutes ses bestes grosses et menuez, excepté chievres et hors tailles et deffens.
Item, a ses pors frans à tous les pasnages de ladicte forest quant pasnage eschiet, sans rien païer, excepté que s'il en a acheté apres la saint Jehan, ilz paieront comme les estrangiers.
Pour lesquelles franchises, usages et coustumes dessus desclairées, ledit de Couronne est tenu faire hommage au roy à cause dudit fieu au Prestre touteffois que le cas s'offre.
Jehan Sauchey et Guillot Delamare, hommes des Hospitalliers de Saint Jehan de Jherusalem, ont en la forest de Rouvroy leurs bestes franches de pasturage hors chievres et deffens et sanz rien païer.
Item, leurs pors frans de pasnage en ladicte forest touteffois que il y a pasnage en icelle forest, sans rien païer, pourveu qu'ilz soient de leur noureture et qu'ilz aient jeu la nuit de la saint Jehan en leurs maisons tenues desdiz Hospitalliers.
Item, ont autelles et semblables coustumes comme les autres coustumiers de ladicte forest par païant les amendes coustumieres.
Pour lesquellez franchises dessus desclarées, lesdiz Hospitalliers sont tenuz faire prieres et oroisons pour le roy et leurs fondeurs.
Symon de SaintLaurens, escuïer, a en la forest de Rouvroy, à cause et par raison de son franc fieu avec le manoir et ses appartenances assis en la parroisse d'Oessel, le chesne et tout autre boiz necessaire et convenable pour ediffier audit manoir par la livrée du verdier ou son lieutenant hors deffens, et le mort boiz pour son chauffer en sondit hostel hors deffens.
Item, est franc de  pasturage et de pasnage pour toutes ses bestes grosses et menuez demourant endit hostel et manoir, hors chievres et deffens.
Item, son prévost de sondit fieu doit estre franc de pasturage et de pasnage en ladicte forest pour toutes ses bestes grosses et menues, hors chievres et deffens.
Item, avoir raiz pour oyseller ou faire oyseller par un de ses varlés, et aller à la pipée par toute ladicte forest hors deffens, et faire haiez pour tendre aux lievres au vespre et au matin.
Pour lesquelles franchises dessus desclarées, ledit escuïer est tenu trouver à ses despens un sergent pour garder le parc de ladicte forest; et peut icelui sergent fere tous exploix que sergent à gaigez peult fere en ladicte forest sans avoir aucuns gaiges du roy.
Robert Faucon, escuïer, a en la forest de Rouvroy, à cause de son noble fieu d'Oessel, franc pasturage pour toutes ses bestes hors deffens et excepté chievres; item, ses pors frans sans nombre à tous les pasnages d'icelle forest touteffoiz que pasnage y eschiet.
Item, doit avoir boiz pour ardoir à l'usage de sondit manoir par livrée du verdier de ladicte forest.
Item, boiz pour reparer et ediffier sondit manoir par livrée du verdier, pourveu qu'il le mette en euvre dedens l'an et le jour qui lui sera livré.
Item, puet et doit chasser par toute ladicte forest hors deffens, au lievre, au goupil, au chat et à la martre.
Item, tous ses hommes dudit fieu sont et doivent estre frans de fouage, de pasnage et pasturage pour toutes leurs bestes, excepté chievres.
Pour lesquelles franchises dessus desclarées, ledit escuïer est tenu querir et trouver à ses despens estrain pour l'usage de la chambre du roy en son hostel dudit lieu d'Oessel, et coute de dun pour le lit d'icelle chambre quant le roy y vient, et quant le roy part de sondit hostel d' Oessel, ledit escuïer doit garder icelle coute.
Item, il doit trouver hostel pour la boutellerie d'icellui seigneur.
Le prieur de Saint Gille d'Ellebeuf, membre de l'église Saint Ouen de Rouen, à cause dudit prieuré, et auxi à cause du fieu de Fescamp appartenant à icelui prieur, a en la forest de Rouvroy par chacun an deux arbres nommés choucques par livrée du verdier d' icelle forest ou son lieutenant.
Et pour ce, ledit prieur est tenu faire et païer par chacun an au roy notre sire ou à deulx sergens ou forestiers de la garde une mine de seigle et X sous au verdier quant il fait ladicte livrée.
Item, doit avoir le boiz sec en estant et le vert en gesant hors deffens; item, le mort bosc, et les pastures pour toutes ses bestez hors chievres et deffens, pour païer toute et autelle amende comme les aultres coustumiers.
Colin Becdemie, escuïer, sergent fieffé en la forest de Rouvroy, a en ladicte forest, à cause de sadicte sergenterie, le chesne et tout autre boiz necessaire et convenable pour ediffier en son manoir de la franchise par livrée du verdier ou de son lieutenant, hors deffens; item, le mort boiz pour son chauffer livré par le verdier, hors deffens.
Item, a et doit avoir en ladicte forest toutes ses bestes grosses et menuez franchez de pasturage et de pasnage, hors les chievres et deffens.
Item, doit avoir raiz pour oyseller ou faire oyseller par un de ses varlés ou gens, et aller à la pipée par toute ladicte forest hors deffens, et faire hayes pour tendre aux lievres au vespre et au matin à l'ourée de ladicte forest.
Pour lesquelles franchises dessusdictes, ledit escuïer est tenu garder ladicte forest à cause de sa dicte sergenterie fieffée.
Symon du Moustier a en la forest de Rouvroy, à cause de son hostel de Saint-Estienne, ses pors frans sans nombre en ladicte forest sans païer pasnage.
Item, doit avoir ses bestez franches es pasturages de ladicte forest, excepté chievres, hors deffens.
Pour lesquelles franchises dessus desclarées, ledit du Moustier est tenu mener ou faire mener les fourmens et avaines qui deubz sont au roy à cause de ladicte forest de Saint Estienne jusques à Rouen ou telle part qu'il plaist aux gens du roy, et aporter sacz et pouchez à metre lesdiz grains, tout à ses despens, sauf que il puisse revenir à gite en son hostel le jour qu'il partira.
Jehan Blondel, escuïer, sergent fieffé en la forest de Rouvroy,  a en ladicte forest, à cause de sadicte sergenterie, le chesne et tout autre boiz necessaire et convenable pour ediffier en son manoir de la franchise par livrée du verdier ou de son lieutenant, hors deffens, et le mort boys auxi pour son chauffer livré par ledit verdier hors deffens.
Item, a et doit avoir en ladicte forest toutes ses bestes grosses et menuez franches de pasturage et de pasnage, hors les chievres et deffens.
Item, doit avoir raiz pour oiseller ou faire oyseller par un de ses varlés ou gens, et aller à la pipée par toute ladicte forest hors deffens, et faire hayes pour tendre aux lievrez au vespre et au matin à l'ourée de ladicte forest.
Pour lesquelles franchises dessus desclarées, ledit sergent est tenu garder ladicte forest à cause de sadicte sergenterie fieffée.
Huet Behourt, escuïer, sergent fieffé en la forest de Rouvroy,  a en ladicte forest autelles et semblables franchises comme Jehan Blondel, escuïer, cy devant registré.
Et en fait pareil service, sans changier ne muer en aucune maniere.
Clément de Canteleu, escuïer, sergent fieffé en la forest de Rouvroy, prent en ladicte forest pareilles et semblables franchises comme Jehan Blondel et Huet Béhourt, escuïers, sergens fieffés en ladicte forest, ont en icelle.
Et en font autel service cy devant desclaré.
Guillaume Baudry, bourgois de Rouen, a en la forest de Rouvroy, à cause de son manoir et terre de Soteville, franc pasturage pour toutes ses bestes, excepté chievres« chievress » dans l’édition de référence.
et hors deffens.
Item, ses pors frans sans nombre sans païer pasnage quant il eschiet en ladicte forest.
Item, boys pour chauffer à l'usage dudit manoir de Soteville par livrée du verdier.
Guillaume Baudry, bourgoys de Rouen, seigneur du fieu au Boutellier, et ses hommes dudit lieu, ont en la forest de Rouvroy franc pasturage pour toutes leurs bestes, excepté chievres et hors deffens; item, leurs pors frans sans nombre à tous lez pasnages d' icelle forest sans rien païer.
Les religieux, prieur et couvent de Notre Dame du Pré léz Rouen  ont en la forest de Rouvroy bois pour ardoir et pour ediffier à tous leurs necessaires par livrée du verdier ou son lieutenant.
Item, planiere pasture franche, quitte et paisible à toutes leurs bestes par toute ladicte forest, hors chievres et deffens.
Item, franc pasnage pour leurs pors en ladicte forest quant pasnage y eschiet, sans rien païer.
Pour lesquelles franchises dessusdites, lesdis religieux sont tenus faire prieres pour le roy et pour leurs fondeurs.
Messire Guillaume Commin, chevalier, seigneur de Couronne,  a en la forest de Rouvroy, à cause de son petit hostel de Couronne prés le moustier dudit lieu, son ardoir et son maisonner franc en ladicte forest.
Item, un varlet en ladicte forest pour piper ou pour tendre une raiz volant ou une raiz pendant, qu'il sera tenu de nommer au verdier.
Item, doit avoir toutes ses bestes franches en ladicte forest de pasnage et de pasturage, sans nombre, hors chievres et deffens.
Item, doit avoir boiz pour lever sa justice, par livrée du verdier de ladicte forest.
Symon de Saint Laurens, escuïer, seigneur du fieu de Linet assis en la paroisse d'Oessel, a en la forest de Rouvroy, à cause de sondit fieu, ses pors frans à tous les pasnages de ladicte forest touteffoiz que pasnage y eschiet.
Item, doit avoir ses bestes franches à tous les pasturages de ladicte forest, excepté chievres et hors deffens.
Item, est et doit estre franc de toutes redevances,  services, rentes, coustumes appartenant au roy et as sergens de ladicte forest à cause dudit pasnage.
Item, à cause de son dit fieu, ledit escuïer est et doit estre franc en toutes les cités et villes de Normendie appartenant au roy de toutes coustumes, truages, pontages, pavages, de toutes leurs marchandises.
Item, ledit de Saint Laurens, ses hommes et son prévost dudit fieu sont frans de fouage.
Item, ledit escuïer peut prendre du bois en ladicte forest hors deffens par païant l'amende.
Pour lesquelles franchises dessus desclarées, ledit de Saint Laurens est tenu faire et païer par chacun an, tant pour lui que pour ses hommes dudit fieu, une mine de seigle du pris de XII d.t.
pour paester les chiens du roy quant il vient en son manoir d'Oessel.
Les religieuses, prieure et couvent de Saint Pol lés Rouen  ont en la forest de Rouvroy, par don à eulx fait par le roy Henry, roy d'Angleterre, comfermé par les roys de France, boiz pour ardoir et pour ediffier et reparer leurs maisons par livrée du verdeir ou de son lieutenant, hors deffens.
Item, ont herbage et pasturage pour toutes leurs bestes, et leurs pors frans de pasnage quant pasnage eschiet, hors deffens.
Item, se l'en chasse en ladicte forest aucunes bestes rouges ou noirez, comme cerfs ou sengliers ou aultres bestes quelconques, et elles sont prinses en fieu de ladicte prieure en l'endroit de Saine, ainsy que ledit fieu se comporte, et jusques au moustier de Sainte Trinité en mont de Sainte Katerine, elles les doivent avoir.
Pour lesquelles franchises dessus desclarées, lesdites prieure et couvent doyvent fere prieres et oroisons pour le roy notre sire.
Les religieux, prieur et couvent de Notre Dame de Grantmont les Rouen ont en la forest de Rouvroy, par le don de Henry et Ricart, roys d'Angleterre, dux de Normandie, d'Acquitaine et contes d'Anjou, plain usage, hault et bas, vif et mort, foint et herbe, et quelxconques necessaires et convenables et proufitables choses pour eulx en ladicte forest de Rouvroy pour quelconques leurs appartenances présentes et à venir.
Item, ont toutes les mouchez à miel qui seront trouvéez en ladicte forest de Rouvroy, et homme qui les cuildra perpétuel usage en icelle forest, lequel homme lesdiz religieux pourront muer toutes les foiz qui leur plaira, ou lesdictes mouchez cueillir en leur main ou en faire tout ce que bon leur semblera.
Item, auxdiz religieux demourans en parc et à leurs bestes, de quelxconques gerre qu'ilz soient, s'il avient que bestes aient, plain usage en ladicte forest de Rouvroy qui est jouxte ledit parc nommé à present le parc de Grantmont, et boiz pour ediffier et chauffer par livrée du verdier, et à toutes choses nécessaires qui  à dicte maison et membres d'icelle pevent appartenir.
Item, ont leurs hommes demourans à la Vacherie dessoubz Moulineaux plain usage en ladicte forest de Rouvroy, tel comme lesdiz religieux y doivent avoir.
Item, plain usage, hault et bas, vif et mort, foint et herbe, pierre et quelxconques aultres choses à eulx necessaires, profitables et convenables en ladicte forest de Rouvroy par le congié du verdier de ladicte forest, tant à ediffier maisons, pressours, nefs, bateaulx, tonneaulx, et quelxconques aultres vaesseaux à eulx necessaires, profitables et convenables, et que iceulx bateaux, nefs, pressours et vaisseaux puissent louer par juste pris à leur volenté, et à nourrir et engressier leurs bestes, de quelconques gerre et en quelconques nombre que ilz soient,  et icelles norries et engressiéz puissent vendre ou louer à leur volente et en faire tout ce qui leur plaira et ainsi comme il leur semblera, et à chauffer et fere quelconques choses qui leur seront necessaires, proufitables et convenables pour quelxconques leurs appartenancez acquises ou à acquerir, presentes ou ad venir, en quelconques lieu, touteffoiz qui leur plaira, par le congié et licence du verdier, toutes les choses contenuez en leurs privileges prinses hors deffens.
Pour lesquelles franchises dessus desclarées, lesdiz religieux sont tenuz faire prieres et oroisons pour le roy et pour leurs fondeurs.
Les religieux, abbé et couvent de Notre Dame du Bec Heluin, à cause de leur hostel de Quevilli, ont en la forest de Rouvroy, par la confirmation de prince de noble recordation Louys, par la grece de Dieu roy de France regnant l'an mil IIC LVI en mois de mars, d'un don fait auxdiz religieux par Henry, roy d'Engleterre, duc de Normendie, d'Acqiitaine et comte d'Anjou, toutes les choses qui leur sont necessaires pour leur hesbergage faire et reffaire, boiz pour ardre suffisant, sans wast, par livrée; pasturage à leurs bestes et leurs norrissemens en icelle forest, leurs pors frans de pasnage et de toutes autres coustumes, hors chievres et hors deffens.
Item, ont une chouque à Noël hors deffens à cause du seigneur de Canteleu.
Les religieuses, prieure et couvent de Saint Mahieu de Kouen  ont en la forest de Rouvroy, par le don de prince de noble recordation Louys, par la grace de Dieu roy de France, boiz pour ardoir à l'usage de l'ostel dudit lieu de Saint Mahieu, livré par le verdier, hors deffens.
Item, doivent avoir bois pour ediffier en leur dit hostel et en leurs aultres maisons et granchez, se aucune en y a à ediffier ou reparer, par livrée du verdier hors deffens.
Item, ont en icelle forest soixante pors frans au pasnage  de ladicte forest touteffoiz que pasnage y eschiet, et se pasnage deffailloit en icelle forest, elles pevent envoïer leurs pors franchement en aultres forests du roy.
Pour lesquelles franchises dessus desclarées, lesdites religieuses sont tenues dire et fere dire aux chapellains de leur dit hostel prieres et oroisons pour les predecesseurs roys de France et pour celui qui est à present.
Maistre Nicolle Lecoulté, chanoine de Notre Dame de Rouen, a en la forest de Rouvroy, par le don de Henry, roy d'Angleterre, duc de Normendie, d' Acquitaine, conte d'Anjou et du Maine, boiz pour l'ediffice, reparation et hesbergage pour son manoir du Parquet, hors deffens, par livrée du verdier, pourveu que icelui boiz soit mis en euvre dedens l'an et le jour qui lui aura esté livré.
Item, boiz pour son ardoir en dit manoir, hors deffens, livré par le verdier.
Item, pasturage, herbage et pasnage pour ses bestes, franchement, excepté chievres et deffens.
Richart Dubuc, bourgois de Rouen,à cause de son manoir de la parroisse du Grant Quevilli, a droit de prendre et avoir en la forest de Rouveroy les pasturages pour toutes ses bestes grosses et menues, hors chievres et deffens.
Item, ses pors frans sans nombre et sans païer pasnage.
Item, a et doit avoir une chouque de trois ans en trois ans, une choucque de chesne et un fourquet de hettre, par livrée du verdier ou son lieutenant.
Pour lesquelles franchises, coustumez, usages et libertéz dessus desclarées, ledit Richart est tenu faire et païer par chacun an au roy notre dit seigneur cinquante soubz tournois quant en ladicte forest a pasnage, et quant en ycelle forest n'a point pasnage, il ne paie que vint cinq soubz seullement.
Messire Pierres de Poissy, chevalier, seigneur de Gouy, a par le don de Henry, roy d' Engleterre, duc de Normendie, d'Acquitaine et conte d'Anjou, fait à Ouen de la Malepalude, son sergent en la forest de Rouvroy, que il est un des regardeurs de sa dicte forest, et son pasnage franc et quicte en toutes ses forestz, et lui donna à Noël XX sous ou quatre pors.
Et par la depposition faite devant messire de Garenchierez, chevalier, maistre des forestz en l'an mil IIIIC et II, a en ladicte forest ce qui ensuit, c'est assavoir en l'eaue de Saine une franche pescherie; item, il a regard en ladicte forest, lequel regart on apelle franc jugeur, et à cause de ce est franc de pasnage et de pasturage pour ses bestes, excepté chievrez et hors deffens; et si prent esdictez forest chacun an XX sous ou quatre pors au terme que l'en en est le pasnage et pasturage esdictes forestz; et avecques ce, doit avoir à disner  franchement, et un chapel de roses le jour de la Trinité, auquel jour il doit estre au lieu où l'en en est icelui pasturage, ou personne pour lui, avec le verdier de ladicte forest et ceulx qui cuellent icelui pasnage; et auxi doit estre le dimence d'apréz la saint Jehan avec ledit verdier au lieu où ceulx qui sont frans en ladicte forest viennent monstrer leurs franchises, pour aider à jugier comme il appartient en cas que question ou débat y seroit.
Monsieur l'evesque de Lisieux,à cause de son hostel de Saint Candre du Sollier de Rouen, a en la forest de Rouvroy chacun an un fou au terme de Noël par livrée du verdier.
Les religieux, abbé et couvent de Saint Wandrille,à cause de leur hostel« hsotel » dans l’édition de référence.
de Saint Estienne, ont en la forest de Rouveroy usage à congniez, la branche volage, arbre froissié dessus terre, sans amende, hors deffens.
Item, arbre esrachié d'une charete et de mains, sans caable, hors deffens.
Item, les branches des arbres esrachiéz de plus d'une charete, sans adeser au corps de l'arbre, hors deffens.
Item, ont les remenans des arbres, la feugier sans entrer en deffens.
Item, ont closture à leurs blés quant mestier en est, par livrée du verdier.
Item, ont leurs pors frans sans nombre à tous les pasnages, quant pasnage y eschiet, sans rien païer; item franc pasturage pour leurs bestes, excepté chievres, hors deffens.
Item, doivent avoir solles à leur granche dudit lieu de Saint Estienne par livrée du verdier, se mestier est.
Item, pevent porter une congnié par la forest à leur usage dudit lieu, là où les autres coustumiers ne pevent porter que la houe et le mail.
Pour lesquelles franchises dessus desclarées, lesdiz religieux sont tenus dire chacun jour prieres et oroisons pour le roy.
Item, lesdiz religieux ont en ladicte forest, à cause de leurdit hostel, par information faicte par Guillaume Ango, lieutenant general des maistres des forestz, expedié par monsieur de Croisy, l'un des maistres desdictes forestz, c'est assavoir un quesne.
Et pour ce, sont tenus païer chacun an au roy notre sire six minez de blé.
LES COUSTUMIERS DE LA FOREST DE ROUVERAY  Les parroiciens, manans et habitans des villes et parroices de Grant Couronne, le Petit Couronne, le Grant Quevilli, le Petit Quevilli, Sotteville, Saint Estienne, Oessel, Orival, Saint Aubin, Cleon, partie de Tourville, le Port Saint Ouen, partie du Becquet, la Poterie, Honffreville, et partie de Lescure ont en la forest de Rouvroy les franchises qui ensuivent, c'est assavoir le boiz sec en estant et en gesant, le vert en gesant, sans amende, pourveu qu'ilz n'y mettent point de ferement, fors la houe, le mail et les coings seullement; et se ilz y mettent ferement, ilz en paient trois soulz pour la charetée de boiz sec de hestre, et pour chacune charetée de boiz de chesne sec en estant, quatre soulz, hors deffens.
Item, le vif boiz brisié par force de vent, hors caablez, sans amende, pourveu qu'ilz n'y mettent ferement, fors la houe, le mail et les coings; et se iz y mettent ferement, ilz paient pour chacune charetée II sous, hors deffens.
Item, tout arbre versé, de charetée et de mains, sans amende, à prendre à la houe, aux coings et au mail; et se ilz y mettent ferement, ilz en paient deux soubz de la chartée; et s'il est de plus que de charetée, ilz en paient pour chacune charetée V soubs et perdent le ferement, mais qu'il n'y ait caable, hors deffens.
Item, pour chacune charetée de mort boiz, trois soubz, et pour la somme d'un cheval deux soubz, et le faiz d'un homme XII d., hors deffens.
Item, pour un faiz de vif bois vert prins hault, deux soulz, et pour un faiz un vif boiz prins bas, XII d., hors deffens.
Item, pour les branches volées de tout arbre versé sans habiter au gros de l'abre, hors deffens,.
Item, les demourans des abbaïes et des rans coustumiers, puis que ilz sont sourannés, se ilz ne sont vendus  au profit du roy, hors deffens.
Item, la branche de houx et la ronche, la noire espine si grosse qu'elle puisse endurer le pertuis d'un tariere fremeres, pour lier leur palis et pour clorre leurs blés, hors deffens.
Item, le mouche houx à prendre sans meffaire au coupel, le lyerre, la feugiere pour donner à leurs bestes, partout, hors deffens et taille.
Item, l'argille à prendre en ladicte forest par le congié du sergent du lieu, pour faire leurs fours et terreures en leurs maisons; la pierre et le sablon à prendre en icelle forest, par le congié du sergent du lieu, hors taille et deffens, sans amende, pour fere murs et soleurez à leurs maisons.
Item, quant aucun coustumier a sa maison arse ou elle chiet ou le feste de ladicte maison est rompu ou se il se voulloit hesbergier, il a par la livrée du verdier cinq fourques de hestre en païant cinq soulz tournois au roy notre sire, hors les deffens.
Item, chascun d'iceulx puet prendre cinq perques à cheval de mort boiz par an pour casser leurs bléz, livrés par le sergent du lieu, et pour ce, paient cinq garbes au sergent de la garde du lieu, mais qu'il sont sergent fieffé, hors deffens.
Item, ilz ont la rente à leurs lyns pour ramer leurs lingnieres, à couper d'une hache dont le manche doit avoir trois piéz et demi de long et doit estre monté sur la roe d'une charete, et qui n'a la charete, il doit monter en l'arbre à la cantité; et de ce, doit chacun hostel au roy notre sire cinq eufz à Pasques, hors les frans, et hors deffens.
Item, ilz doivent prendre en icelle forest les fourgons au four chauffer, et de ce, doivent chacun an chacun d'iceulx coustumiers un pain, hors les frans, au sergent fieffé de la garde, hors deffens.
Item, un fourquet de hestre par la livrée du verdier pour leur charues, dont ilz paient XVIII d.
par an au roy et une journée de charue du pris de II s.VId., et se ilz font ladicte journée, ledit seigneur ou celui qui a cause de lui leur doit trouver leurs despens suffisans, hors deffens.
Item, deux perquez pour tendre aux vitecos et aux mauvis es clers de ladicte forest, hors deffens, et en paient pour le premier vitecoq qu'ilz prennent V d.
au roy, et la première sepmaine qu'ilz tendent, paient quatre mauvis prins entre le jeudi et le dimence, et se ilz ne les prennent, il doit I d.
et le doit livrer au sergent du lieu.
Item, la mengeure du leu est leur sans amende pour emporter sur leur espaullez, hors deffens.
Item, lesdiz coustumiers pevent mettre en ladicte forest toutes leurs bestes grosses et menues, hors tailles et deffens, et en paient ce qui ensuit, c'est assavoir : Toutes les bestes de la parroice du Grant Couronne paient ou sont mis en debte chacun an la vegille de Pentecoustes, chacune vache six deniers, excepté les frans.
Item, le mardi aprés Pentecoustes, les vaches du Petit Couronne et du Grand Quevilli paient ou sont mis en debte chacune six deniers, excepté les frans, hors deffens.
Item, ledit jour, la relevée, les vaches de la parroice de Saint Estienne paient chacune cinq deniers, excepté les frans, hors deffens.
Item, ceulx d'Oyssel le merquedi d'aprés Penthecoustes paient chacune vache cinq deniers tournois, hors les frans et deffens.
Item, à la mare du Parc, le jour de la Trinité, chacune vache qui va au Parc et en la Haie Beroult paie II s., hors les frans et les deffens; item, audit jour, chacune beste qui va au dit Parc paie quatre deniers, hors les frans; et ceulx qui n'ont argent se font mettre en debte; et semblablement es autres pasturages dessus diz, hors deffens.
Item, les vaches de la parroice Saint Estienne qui vont en pasturage en lieu dit le Camp de la Faude depuis la mi mars jusques à la saint Jehan paient ou sont mis en debte le jour de la saint Jehan Baptiste cinq deniers, excepté les frans, et n'y doit aller, fors les bestes de ladicte parroisse de Saint Estienne, hors deffens.
Item, toutes les bestes qui vont en pasturage en la haulte forest doivent chacune trois deniers, excepté les frans, à païer au dit jour de la feste saint Jehan, hors deffens.
Item, quant il n'est pasnage en ladicte forest, chacun coustumier y puet mettre ses pors, hors tailles et deffens, et en doivent pour chacun porc IIII d.
pour pasnage, excepté les frans, et les pors qui y sont mis à la saint Andrieu doivent chacun porc II d.
pour arriere pasnage, et ceux qui y sont aprés la Candeleur paient chacun maaille au sergent de la garde, pour tant que il soit fieffé et que en ladicte forest ait pasnage; fit quant il n'est point de pasnage en ladicte forest, lesdiz coustumiers y puent mettre leurs diz pors, hors deffens et tailles, à commenchier le jour de la saint Michiel, sans rien païer.
Item, s'il en y a aucuns qui n'acquittent leursdictez bestes ou pors et facent mettre en debte au pasturage ou pasnage, ilz les  forfont, dont la moittié est au roy, et les fermiers du pasturage ou pasnage ont l'autre moitié.
Item, se les vaches d'aucuns des diz coustumiers sont trouvéez ou prinsez en taillez, ilz paient pour chacune vache II s.t., et pour chacune beste chevaline deux solz tournois, et chacune beste à laine IIII d., pour chacun porc XII d., hors deffens.
Item, se leurs bestes sont prinses des sergens es deffens et menéez en parq ou en prison, ilz ne doivent point de geaulage, hors deffens.
Item, lesdiz coustumiers pevent prendre et cueillir les pommes de bosc, les melles et tout fruit à pierre aprés la saint Michiel, sans amende, quant il n'y a point de pasnage, sans deffens.
Item, et quant ilz cueillent les pommes de bosc, glan ou fayne, hors tailles et deffens, ilz paient pour chacune fois que ilz sont trouvéz VI s., et se ilz n'y sont trouvés et l'en treuve les pommes, glan ou fayne en leurs maisons, ilz paient selon la quantité que l'en y treuve.
Item, lesdiz coustumiers pevent mettre en tous temps leurs bestes à laine en un lieu qui est en ladicte forest nommé les Londeaux qui est entre le grant chemin qui maine de Saint Estienne à Oessel et les champs, sans païer pasturage, pour tant que lesdictez bestes soient leurs, hors deffens.
Item, lesdiz coustumiers ne pevent prendre du boiz de leur coustume en ladicte forest depuis la my may jusques à la saint Jehan-Baptiste, se n'est du congié du verdier ou de son lieutenant.
Item, et avec ce, lesdiz coustumiers, pour avoir leurs dictez coustumes et usages, doivent et font au roy notre sire ou à ceulx qui de lui ont cause en ceste partie, les rentes, faisances et redevancez qui cy aprés ensuivent: Premièrement, les habitans de Moulineaux, d'Orival sont frans de pasturage et de pasnage, et pour ce, doivent faire la hué du déduit du roy ou de ses veneurs quant ilz cachent en ladicte forest, et à chacune fois qui vont à ladicte hué, le roy notre sire leur doit trouver à chacun derrée de pain ou un denier tournois, et se ainsi n'est, ilz paient cinq soubz d'amende, et si doivent envoïer personne convenable.
Item, les habitans de Saint Aubin jouxte Bulenc doivent chacun feu par an pour estre coustumiers en ladicte forest huit deniers tournois à païer par an au terme saint Michiel.
Item, chacune masure de l'abbé de Fescamp en la ville d'Oessel doivent XII d.
par an audit terme saint Michiel, pourveu que il n'y ait que deux feux, et par semblable, tous tenans du baron du Bec Thomas.
Item, les habitans de Saint Estienne, de Cleon, de Tourville, du Port Saint Ouen, en tant qu'il en y a de coustumiers, doivent pour chacun feu une mine d'avoine ou de fourment se ne sont les frans de ladicte coustume, lesquelles avoines et fourment soulloient estre au roy notre sire, et de présent ilz sont aux hoirs Jehan de Machaut et aux Musteaulx, de Rouen.
Item, à Saint Estienne, à Oessel et à Cleon, il y a certaines guelinez que l'en dit Lauttour, qui à present sont à Musteaulx, qui de present sont Jehannet d'Estouteville.
Item, le Becquet, la Poterie et Onffreville doivent chacun feu une mine d'avoine ou de fourment ou autres choses qui sont deubz à présent aux hoirs Jehan de Machaut, qui de présent sont Jehannet d'Estouteville.
Item, chacun feu de la parroisse de Sotteville, hors les frans, doivent chacun an à  Jehan Braque, escuïer, une mine d'avoine, et qui de present sont Robin Alorge.
Item, chacun feu du Petit Quevilli doit chacun an IIII boesseaux de seigle, c'est assavoir II boesseaux audit escuïer et un boessel à Clément de Canteleu, sergent fieffé de ladicte forest.
Item, en ladicte paroisse de Saint-Estienne, a XII masures et demie du fieu des religieux de Saint Vandrille, qui doivent XII mines et demie de fourment, qui à present sont deubz à Jehannet d'Estouteville et aux hoirs Fichon; item, XII guelines et demie deubz à Gillet Vinet; et auxi, chacune d'icelles XII masures et demie doivent cinq garbes d'orge ou de sègle au roy notre sire.
Les bouchers de Rouen demourans entre les quatre portes anciennes ont en la forest de Rouvroy une foys en l'an, c'est assavoir depuis le jour de la mi karesme jusques au jour de Pasques ensuivant, du bois nommé houx, tout vert, sans livrée et sans amende, hors deffens, pour la necessité de leur mestier de boucherie.
Et pour ce, sont tenuz faire et païer chacun an au chastellain de ladicte forest au jour de Pasques une cuisse de beuf, et le jour de l'Ascencion un mouton, tout au choix dudit chastellain.
Les habitans de la ville et parroice de Moulineaux ont en la forest de Rouvroy le bois sec en estant et en gesant pourveu qu' ilz n'y mettent point de ferement, fors la houe, le mail et les coingss seullement, sans amende, hors deffens.
Item, le hestre vert et sec, par païant cinq solz de la charetée, hors deffens; item, le chesne sec; se ilz y mettent la hache, ilz en paieront quatre soulz pour la charetée, et trois soulx pour la charetée de hestre, hors deffens; item, la charetée de briseures de hestre deux soulz, et la charetée de mort boiz trois soulz; le fez de boiz prins en hault deux soulz, et prins en bas douze deniers, hors deffens; item, pour un fez de mort boiz douze deniers, hors deffens.
Item, quant lesdiz parroiciens cueillent pommes de bosc, glan ou faine, et se ylz sont trouvés, ilz doivent païer VI s.
d'amende, et se ilz n'y sont trouvés et l'en treuve des pommes dessusdictez, glan ou faine en leurs maisons, ilz paient amende selon la quantité que l'en y en treuve.
Item, ont et doivent avoir la branche de houx et la noire espine, por tant que ilz  soient mendres d'une pongnie, sans amende, hors deffens.
Item, ont l'argille, le sablon à terrer leurs maisons et à fere leurs aferes, par le congié du sergent de la garde, hors tailles et deffens.
Item, ont les pommes et les melles de ladicte forest quant il n'y a point de pasnage, aprés la saint Michiel, sans amende.
Item, quant aucun coustumier a sa maison arse ou elle chiet, il doit avoir par livrée du verdier cinq fourques de hestre, hors deffens, par païant cinq soulz au roy.
Item, ont et doivent  avoir les branchez de hestre pour ramer leurs lins, au dessus de la roe de la charete, hors deffens.
Item, ilz doivent avoir chacun quatre perchez de mort boiz pour faire amettre en leurs caretilz à garbez, hors tailles et deffens.
Item, lesdiz parroissiens ont et doivent avoir tous leurs pors frans sans nombre à tous les pasnages de ladicte forest, quant pasnage y eschiet, sans rien païer.
Item, doivent avoir.
LA FOREST DE  ROUMARE   LES FRANS USAGIERS  Les hospitaliers de Saint Jehan de Jerusalem,à cause de leur hostel de Sainte Vaubourg léz Rouen, ont en la forest de Roumare, par privilege donné par Robert, roy d'Angleterre, duc de Normendie et conte d'Anjou, le dixième de novembre, le premier an de son royaume, c'est assavoir le boiz sec en estant et le vert en gesant sans caable et sans amende, hors deffens.
Item, ont leurs pors frans sans nombre en ladicte forest touteffois que le pasnage eschiet.
Item, doivent avoir toutes leurs bestez franchez es pasturages de ladicte forest, excepté chievres et hors taillez et deffens.
Item, doivent avoir le mort boiz en essart, sans amende, tel boiz qui est dit mort boiz en la chartre aux Normans.
Item, doivent avoir la maille, le sablon, l'argille du cler de l'eaue, et autres droitures comme de pavage, pontage, guéz et telz choses.
Pour lesquelles franchises, usages et coustumes dessus desclarées, lesdiz hospitalliers sont tenus dire chacun jour prierez et oroisons pour le roy notre sire et ses predécesseurs.
Les religieux, prieur et couvent, et les povres de l'Ostel Dieu de la Magdalaine de Rouen ont en la forest de Roumare, par le don de leur fondeur, pasnage pour leurs pors, et tous leurs hommes semblablement, touteffoys qu'il y eschiet.
Et sy prent le prieur dudit hostel dix sous sur ledit pasnage de ladicte forest, païéz par la main du viconte de Rouen ou son lieutenant quant il y eschiet, comme franc jugeur d'icelle.
Et pour lesquelles franchises dessus desclarées, lesdiz religieux et prieur sont tenuz faire prieres et oroisons pour le roy et leur fondeur.
Les doyen et chappittre de Notre Dame de Rouen ont en la forest de Roumare boiz de chesne et de hestre touteffois que ilz en ont mestier pour faire et reparer leurs maisons, halles et moulin de leur fieu de Roumare, par livrée du verdier ou de son lieutenant, hors deffens.
Item, ont pasturage pour leurs bestes gesans en leur hostel, et boiz pour le chauffer des demourans endit hostel, hors deffens, livré par le verdier.
Pour lesquelles franchises dessus dictes, lesdiz doyen et chappitre doivent faire prieres et oroisons pour le roy.
Guillaume de Sahurs, escuïer,à cause de son manoir de Sahurs, a en la forest de Roumare les fourques et ongles de hestre et quesne pour six soulz la charetée; et que on appelle fourques, ce sont trois fourcs en un arbre, et doit prendre le mendre; et ce que on apelle ongles, ce sont deux hestres ou chesnez qui s'entretiennent enssemble; et paient pour charetée de chesne X sous, et pour la charge d'un cheval deux soulx, et du faiz à un homme douze deniers, hors deffens.
Item, la branche du quesne et hestre au dessoubz de dix sept piés sans amende; et se ilz passent lesdits dix sept piéz, ilz paient au pris que dessus est dit.
Et en tous les arbres où il a vert, il peut prendre les fours et branchez seichez sans amende, hors deffens.
Item, a le mort boiz pour V sous la charetée; et si a le hestre et chesne tout sec, de mains d'une charetée, sans amende; et s'il chiet par vent soit vert ou sec, il le peut emporter à une chartée sans amende; et s'il est de plus d'une chartée, s'il peut, il l'emportera  jusques à tant qu'il soit inquis du sergent.
Item, a le boul hors boullaie, le marsaux et le carme semblablement, mais que l'en n'en voie sept d'une veue, et se l'en en voit sept, il en paie au pris du mort boiz.
Et si a le genest, l'espine noire, la genievre, la feugiere et la faulle, hors deffens, sans amende.
Item, quant ses bestes, chevaulx et vachez sont trouvéez sans garde en ladicte forest en deffens, ilz en paient pour chacune beste XII d.
et pour ses pors IIII d., et pour ses moutons II d.; et quant ilz y sont trouvéez entre deux plez III foiz, ilz sont tenuz pour forfaitez.
Item, quant il est pasnage en ladicte forest, il paie pour chacun porc VI d., voise en ladicte forest ou non.
Et quant la forest n'est vendue, tous les exfruis en sont aux coustumiers sans rien païer.
Item, a pasturage à toutes ses bestes par toute ladicte forest hors deffens, excepté chievres, et les pors qui n'y vont point es mois de may, d'aoust et de septembre jusques à la saint Michiel.
Item, le sablon, l'argille, la  maille et le caillou, sans maufaire aux arbres et sans amende, hors deffens.
Et si peut descrouer un arbre quant il est encroué, sans malfaire à celui sur qui il est encroué.
Item, a les demourans des caables quant le terme du marchant est passé, et du fermier semblablement, sans amende.
Et auxi, quant une vente est en l'aage de XII ans, elle doit estre rendue aux coustumiers pour pasturage.
Item, il peut tendre aux vitecoqs et piper en ladicte forest, hors deffens, pour païer pour chacune rez IIII d.
par an.
Et si peut vendre sa coustume, maisons et tous aultres boiz et tieulle aux aultres coustumiers pour païer au roy le XIIIe denier, par le congié du verdier.
Item, il peult escouepeller un arbre vert et sec du long sans ferir au vert ne au travers, et se il chiet, il le peut remporter sans amende s'il n'est rescoux du sergent: et quant il fait une maison, il doit avoir un arbre pour le festage par livrée du verdier ou son lieutenant, hors deffens.
Item, il doit avoir en ladicte forest un arbre de hestre apellé fourq par païant chacun an au fermier de ladicte forest III s.t., par livrée du verdier, hors deffens.
Item, il doit avoir le houx de plain poing et de mains, hors deffens, sans amende.
Pour lesquelles franchises dessus desclarées, ledit escuïer est tenu païer les choses dessus dictes.
Les religieuses, prieure et couvent de Bondeville ont en la forest de Roumare leur ardoir franchement par livrée du verdier; item, pasturage pour toutes leurs bestes par toute ladicte forest, hors deffens; item, ilz ont leurs pors frans par toute ladicte forest sans nombre et sans païer pasnage, tout hors deffens.
Pour lesquelles franchises, lesdictez religieuses sont tenuez faire prieres et oroisons pour le roy notre sire et pour leur fondeur.
Maistre Nicolle Lecouete, chanoine de Notre Dame de Rouen, a en la forest de Roumare, à cause de son manoir du Parquet, par le don de Henry, par la grace de Dieu roy d'Angleterre, dux de Normendie et conte d'Anjou, regnant en l'an mil IIIC soixante quatre, en mois de juing, c'est assavoir boiz pour l'ediffice, reparation et hesbergé dudit manoir; item, boiz pour ardoir en icelui manoir, hors defens; tout ledit boiz livré par le verdier de ladicte forest ou son lieutenant, pourveu que icelui boiz ainsi livré soit mis en euvre dedens l'an et le jour que la livrée aura esté faite.
Item, a en ladicte forest pasturage, herbage et pasnage pour toutes ses bestes franchement, excepté chievres et deffens.
Pour lesquelles franchises dessus desclarées, maistre Nicolle n'en est tenu aucune chose faire, si comme il est contenu en son privilege.
Jehan Ruette, parquier du roy, a en la forest de Roumare un estoc de quesne bon et suffisant pour clorre le parq de trois ans en trois ans par livrée du verdier.
Item, pour son ardoir, en ladicte forest, boiz de coustume sans amende.
Item, ses pors frans de pasnage en ladicte forest.
Item, doit avoir en ladicte forest deux vaches et leur sieucte et XII moutons en vente, tant comme le martel y est.
Item, ledit parquier est franc de fouage, du guet, du branquage et de boues.
Item, il  est franc coustumier comme les autres coustumiers en ladicte forest.
Pour lesquelles franchises dessus desclarées, ledit parquier est tenu garder endit parc les bestes qui sont prinses en meffait en ladicte forest, à lui livrées et baillées en garde par le verdier et sergens de ladicte forest, et tenir ledit parc en estat deu, ainsi comme il appartient, à ses despens.
Les religieux, abbé et couvent de Saint Joire de Bauchierville  ont en la forest de Roumare, par le don de Henry, roy d'Angleterre, duc de Normendie, d'Acquitaine et conte d'Anjou, le boiz vert prins par livrée pour fere tout l'ouvrage de l'église, le sec boiz, l'erbage et pasnage aux religieux et à ceulx de leur mainpaast, ovecques la broche appelée Houllebust; lesquelles choses leur furent confermées par Ricart, semblablement roy d'Angleterre, duc de Normendie, d'Acquitaine et conte d'Anjou.
Item, par le roy Philippe, roy de France regnant l'an mil IIC IIIIXX et XIII, en mois de decembre, leur fu confermé, et ordonna que ilz eussent livrée de boiz en ladicte forest pour leur usage, et ont usé de prendre en ladicte forest de Roumare boiz par laie pour chauffer et ediffier et reparer les lieux et manoirs et granchez de la fondation de ladicte eglise de Saint George, et generalment pour toutez choses necessaires et utillez et convenablez en ladicte eglise, tout par la livrée du verdier; et en cas que ilz ne pourroient trouver es lieux et layes dessus dictes bois suffisant pour fere lesdictes reparations et edifficez, ilz en pevent prendre ailleurs en ladicte forest par livrée du verdier.
Item, ont tout boiz sec hors deffens.
Item, sont frans de pastuarge pour toutes leurs bestes, hors bestes deffendues et deffens.
Item, ont leurs pors frans à tous les pasnages de ladicte forest pour eulx et pour ceulx de leur mainpast, et de toutes autres choses du duchié de Normendie, comme tout ce qui est dit appert par les chartres desdiz religieux données de leur fondation et d'aultres.
Pour lesquelles franchises dessus desclarées, lesdiz religieux sont tenuz faire prieres et oroisons pour le roy, leurs fondeurs.
Messsire Guillaume Herouart, curé de Canteleu, a enla forest de Roumare, à cause du presbitaire de sa dicte cure, le boiz  vert en gesant se en ladicte forest n'a caable, et le sec en estant et le mort boiz, hors deffens, sans amende; franc pasnage pour ses pors et pasturage pour ses bestes, hors chievres, tailles et deffens; sa cache à pié pelu en ladicte forest entre deux soleux.
Et pour ce, est tenu prier Dieu pour le roy et ses predecesseurs qui sont seigneurs pastrons d'icelle cure.
Monsieur Guillaume Martel, chevalier, sire de Basqueville et de Belestre, a en la forest de Romare, à cause de son hostel de Belestre, par le don de Henry, roy d'Angleterre, duc de Normendie, d'Acquitaine et conte d'Anjou, le boiz sec en estant et le vert en gesant, et pasnage pour ses pors.
Messire Pierres de Poissy, seigneur de Gouy, a parle don de Henry, roy d'Angleterre, duc de Normendie, d'Acquitaine et conte d'Anjou, fait à Ouen de la Malpalude, son sergent en la forest de Romare, que il est un des regardeurs de sa forest, et son pasnage franc et quicte en toutes ses forest, et lui donna à Noël XX s.
ou quatre pors.
Et par la depposition faite devant messire Jehan de Garenchieres, maistre des forests en l'an mil IIII C et II, a esdictez forestz ce qui ensuit, c'est assavoir en l'eaue de Saine, une franche pescherie; item, il est regardant es dictez forestz, lequel regart on apelle franc jugeur, et à cause de ce, est franc de pasnage et de pastuarge pour ses bestez, excepté chievrez et hors deffens; et si prent es dictez forestz par chacun an XX s.
ou quatre pors au terme que l'en cuist le pasnage et pasturage es dictez forestz; et avecques ce doit avoir à disner franchement, et un charpel de roses, car l'en cuest communement lesdiz pasturages en ladicte forest de Rouvroy le jour de la Trinité, auquel jour il doit estre au lieu où l'en cuest icelui pasturage ou personne pour lui avec le verdier de ladicte forest de Rouvroy et ceulx qui cuellent icelui pasturage; et auxi doit estre le dimence d'apres la saint Jehan avec ledit verdier au lieu où ceulx qui sont frans en ladicte forest de Rouvroy viennent monstrer leur franchises, pour aider à juger comme il appert en cas que question ou debat y soit.
LES COUSTUMIERS DE LA FOREST DE ROMMARE  Les habitans de la ville et parroisse de Montegny ont en la forest de Roumare, c'est assavoir : Les fourquez et onglez de chesne par diz sous la charrettée, et les fourquez et onglez de haistre pour dix sous la charrettée, tout hors deffens.
Item, tout mort bois pour cinq solz la charettée, et pour la charge d'un cheval deux solz, et le fes d'un homme douze deniers, hors deffens.
Item, ont le tremble hors trembloie, le carme semblablement, et tout autre mort boiz semblablement, mais que l'en n'en voie sept d'une veue, hors deffens.
Item, ont le genest, le jenevre, le puisne, la noire espine, le fuysain, le sceur de la ronche, la feugiere, la feuille, sans amende et hors deffens.
Item, se ilz treuvent aucuns remenans de loups en ychelle forest, ilz les pevent prendre et emporter sans amende.
Item, ont la branche de chesne et de haistre au desoubz de dix sept piéz, et se ilz passent lez dix sept piéz, ilz en paient au pris de X s.t.
de la charretée de chesne et six soubz de la charrettée de haistre, hors deffens.
Item, ilz pevent vendre leurs maisons les ungs aulx aultrez coustumiers, et tout aultre bois, pour païer au roy le XIIIe denier, et en doivent prendre congié au verdier ou à son lieutenant.
Item, ont l'argille et le sablon, le marlle et la pierre par le congié du verdier, hors deffens.
Item, le vert bois en gesant et le sec en estant, de charrettée et de mains, se il n'i a caable; et se il est de plus de charrettée, ilz l'en pevent emporter jusques à ce que il soit merchié ou rescoux du sergent, hors deffens.
Item, se il est sec, ilz le pevent abattre au long sans ferir au vert et sans amende, hors deffens.
Item,, il ont les demourans dez caable, de charrettée et de moins le terme, hors deffens, sans amende, se ilz ne sont venduz au pourffit du roy.
Item, quant ung arbre est encroué, ilz le pevent descrouer sans meffaire à cheluy sur quoy il est encroué, et l'auront se il n'est deffendu du sergent, hors deffens.
Item, se leur vachez et chevaulx sont trouvés en deffens sans garde, ilz paient pour chacune beste douze deniers tournois, et pour porc quatre deniers,  et pour mouton ou brebis deux deniers.
Item, quant il est pasnage en ladicte forest, ilz paient pour chacun porc six deniers, voise au pasnage ou non; et quant le pasnage n'est vendu, les exfruis en sont au coustumiers, hors deffens, sans amende; et ne doivent point aler leurs pors en ladicte forest ou mois de may, d'aoust et de septembre.
Item, ont pasturage en ladicte forest pour toutes leurs bestez, excepté chievrez et hors deffens, pour païer pour chacune beste aumaille deux deniers, excepté cheulx que paient des deniers de VII livres.
Item, ilz pevent tendre leurs rais aux videcos et piper en ladicte forest, hors deffens, pour païer pour chacun rays quatre deniers.
Item, quant il i a en ladicte ville aucuns ouvriers de toillage, ilz paient chacun an douse deniers au roy, et pour ce ont chertaine livrés par le verdier de ladicte forest de trois ans en trois ans, c'est à savoir un hettrez pour faire leur maistier.
Quant aucun coustumier fait sa maison en liou coustumier, il doit avoir ung chesne pour le festaige par livrée du verdier.
Item, il ont chertaine livrée de haistre de trois ans en trois ans par le verdier; et pour ce, paient lez aucuns charttainez guerbez au roy par an.
Les habitans et parroissiens de la parroisse de Saint-Thomas-de-la-Chauchée ont en la forest de Roumare les fourques et ongles de hestre en païant six soulx pour la charetée; et ce que ilz apellent fourques, ce sont trois arbres en une chouque et n'en doivent prendre que le mendre, et ce que on apele ongles, ce sont deux hestres qui s'entretiennent ensemble en chouque, hors deffens.
Item, ont les fourques et ongles de quesne: se prennent semblablement, mais ilz paient X s.
de la charetée; et de la charge d'un cheval deux soulx, et du fez à un homme XII d., hors deffens.
Item, ont la branche de hestre et de quesne, au dessoubz de XVII piéz, sans amende, et se plus avant coupent, ilz en paient six soulx de la charetée du hestre, et du chesne X s., hors deffens.
Item, ilz ont le mort boiz pour cinq soulz la charetée, la some d'un cheval pour deux solz, et le fez d'un homme pour XII d.
Et si, ont le chesne et le hestre tout sec, sans amende, quant il est mendre d'une charetée; et quant il chiet par vent, soit vert ou sec, ilz le pevent prendre se ilz le pevent emporter à une charetée, sans amende, et se il est de plus de charetée, ilz le pevent prendre jusques à tant qu'il soit merquié du sergent, se il n'a caable en ladicte forest, ouquel cas ilz ne le pevent faire, hors deffens.
Item, ont le boul hors boullaie, le tremble semblablement, le marsaux et le carme, maiz que l'en n'en voie sept d'une veue, et se l'en en voit sept, ilz en paient au pris du mort boiz qui est dessus desclaré, hors deffens.
Item, le genievre, le genest, l'espine noire, la feugiere et la feulle, hors deffens et non ailleurs, sans amende.
Item, pour les bestes, vaches et chevaulx, quant les sergens les tiennent en deffens sans garde, ilz sont quictez pour chacune beste XII d.
Item, se ilz sont trouvées entre deux ples trois foiz, ilz sont tenuez pour forfaictez et acquises au roy.
Item, quant il est pasnage en ladicte forest, il paient pour chacun porc six deniers et non plus, voisent au pasnage ou non; et quant le pasnage n'est vendu, ilz doivent avoir les fruis sans rien paier, pourveu que ilz ne l'emportent.
Item, pour toutes leurs bestes generalement, ilz ont pasturage par toute ladicte forest, hors deffens et taillez, excepté chièvres et leurs pors en moys de may, aoust, et de septembre jsuques à la saint Michiel.
Item, ilz ont l'argille, le sablon, sans malfaire aux arbres, la maille, le caillou, sans amende, par le congié du verdier, hors deffens.
Item, ilz pevent descrouer un arbre quant il est encroué sur un autre, sans meffaire à celui sur quoy il est encroué, hors deffens.
Item, ilz dient que, quant une vente est en l'aage de XII ans, qu'elle leur doit estre rendue à pasturage, se elle est telle lue par les gens du roy elle leur doie estre livrée.
Item, ilz pevent tendre les raiz à vitecos et piper en la forest, hors deffens, par païant pour chacune raiz IIII s.
t.
au roy chacun an.
Item, ilz pevent vendre de leurdicte coustume leur maison  et tous aultres boiz les uns aux aultres, et tieulle, par le congié du verdier ou de son lieutenant, pour païer le XIIIe denier au roy.
Item, ilz pevent escoupellier un arbre quant il est vert et sec, sans atouchier au vert, et se il chient, ilz le pevent emporter sans amende s'il n'est rescour du sergent, hors deffens.
Item, quant un des parroissiens fait sa maison qui est coustumière, il doit avoir un arbre pour festage par livrée du verdier ou de son lieutenant.
Et si, ont les branches secques des arbres, sans amende, hors deffens.
Les parroiciens et habitans de la parroice de Sahurs ont en la forest de Roumare les fourques et ongles de hestre en païant six soulx de la charetée; et ce que ilz apellent fourquez, ce sont trois arbres en une chouque dont ilz ne doivent prendre que le mendre, et ce que ilz apellent ongles, ce sont deux hestres qui s'entretiennent ensembles.
Item, les fourques et ongles de quesne se prennent semblablement, mais l'en en paie X s.
pour la charetée, et pour la charge d'un cheval deulx soulz, et la charge d'un homme XII d., le tout prins hors deffens.
Item, ilz ont la branche de hestre et de chesne au dessoubz de XVII piéz, sans amende, et se plus haut couppent, ilz en paient au pris de six soulz la charetée, et dix soulz pour celle de chesne.
Item, ilz ont le mort boiz pour cinq soulz la charetée, la somme à un cheval pour deulx soulz, le fez à un homme pour XII d.
Item, le quesne et le hestre tout sec sans amende quant il est mendre d'une charetée; et quant il chiet par vent, soit vert ou sec, ilz le pevent prendre se ilz le pevent tout porter en une charetée, sans amende; et s'il est de plus de charetée, ilz le pevent prendre jusques à ce qu'il soit merquié par le sergent, s'il n'a caable en ladicte forest, en cas ilz ne le pevent faire.
Item, ilz ont le boul hors boullaie, et le tremble semblablement, le marsaux et le carme aussi, mais que l'en n'en voie sept d'une veue, ilz en paient au pris du mort boiz cy dessus desclaré.
Et si, pevent prendre le genest, le genievre, l'espine noire, la feugiere, la feulle, hors deffens et non ailleurs, sans amende.
Item, pour leurs bestes, vaches et chevaulx, quant les sergens les treuvent en deffens sans garde, ilz sont quictes pour chacune beste XII d., pour chacun porc IIII d., et pour chacun mouton II d.; et se ilz y sont treuvées trois fois entre deux ples, ilz sont tenuez pour forfaites et acquises au roy.
Item, quant il est pasnage en ladicte forest, ilz paient pour chacun porc VI d.
et non plus, voisent au pasnage ou non; et quant le pasnage n'est vendu, leurs bestes doivent avoir les fruis sans rien païer.
Item,  pour toutes leurs bestes generalement, ilz ont pasturage par toute ladicte forest, hors deffens, reservé chievres et les pors qui n'y vont point en moys de may, d'aoust et de septembre jusques à la saint Michiel.
Item, l'argille, le sablon, sans malfaire aux arbres, le maille et le caillou sans amende, hors deffens.
Item, ilz peut descrouer un arbre quant il est encroué sur un autre sans meffaire à celui sur quoy il est encroué, et se il lui meffet, il l'amendera, et si n'aura pas l'arbre qui estoit encroué; et s'il est premièrement trouvé par le sergent et qu'il soit croisié, le coustumier ne l'aura pas.
Item, dient que quant une vente est en l'aage de XII ans, elle doit estre rendue à pasturage par les gens du roy.
Et si, pevent tendre les rez à vitecos et piper en ladicte forest, hors deffens, pour païer de chacune rez par an IIII d.
au roy.
Item, ilz pevent vendre leur maison de leurdicte coustume et tout autre boiz les uns aux aultres, et tieulle, par le congié du verdier ou son lieutenant par païant le XIIIe denier au roy.
LA FOREST DE LA LONDE   LES FRANS USAGIERS  L'ospitallier du Bosc Normant et ses hommes dudit lieu ont en la forest de la Londe, par previlege donné de Ricart, roy d'Angleterre, duc de Normendie, d'Acquitaine et conte d'Anjou, le Xe jour de novembre le premier an de son royaume, c'est assavoir le boiz sec en estant et le vert en gesant sans caable.
Item, tout le mort boiz à essart sans amende.
Item, les branches sans mehaignier l'arbre.
Franc pasturage pour toutes leurs bestes en ladicte forest hors tailles et deffens, et leurs pors sans nombre frans au pasnage du roy en ladicte forest touteffois que le cas s'offre et le pasnage eschiet, pourveu qu'ilz les aient au devant, du jour de la saint Jehan Baptiste.
Item, ledit hospitallier a en ladicte forest du vif boiz pour l'usage de leur moulin, pour en païer telle ameende comme les planteifs doivent païer.
Item, lui et ses hommes prennent en ladicte forest le sablon, l'argille, le maille du cler de l'eaue, et plusieurs autres droictures comme de pavage, guéz et telz choses.
Pour lesquelles franchises dessus desclarées, ledit hospitalier et sesdiz hommes ne doivent que prieres et oroisons.
Le prieur et couvent de la maladerie de l'Ostel Dieu de Rouen et leurs hommes resseans et demourans en leur fieu de la Londe ont en la forest de la Londe, par le don de leur fondeur, le boiz sec en estant et le vert en gesant s'il n'y a caable et hors deffens.
Item, ont les branches des arbres jusques à XVII piés en hault, sans deshounourer l'arbre, hors deffens.
Item, ont tout mort boiz à mouelle hors deffens et essart.
Item, ont leurs pors frans sans nombre et sans païer pasnage.
Item, iceulx religieux ont le pasnage des pors de leurs hommes.
Item, ont toutes leurs bestes,  hors chievres et hors essart et deffens, franches en pasturage.
Item, iceulx religieux ont sur le chapel du pasnage d'icelle forest dix soulz quant le pasnage chiet.
Pour lesquelles franchises dessus desclarées, lesdiz religieux sont tenus faire prieres et oroisons pour leurs fondeurs.
Messire Jehan de Tonneville, chevalier, seigneur de Touberville,  a en la forest de la Londe boiz pour ardoir et ediffier par livrée du verdier de ladicte forest, à cause de son manoir de Touberville et du moulin apartenant audit manoir, pourveu que le boiz qui sera prins pour ediffier soit emploïé et mis en euvre dedens l'an et le jour qui lui sera livré, et que tout le boiz qui livré li sera soit prins hors deffens.
Pour lesquelles franchises dessys desclarées, ledit chevalier est tenu garder les chemins de ladicte forest et la porte du chateau de Moulineaux en temps de guerre, se elle y avenoit.
Henry Martin, à cause de son manoir et terres que il tient à Baville, nommé une branche du porcaige de la forest de la Londe, a en la forest de la Londe le boiz sec en estant et le vert en gesant sans caable et sans amende, hors deffens; la branche depuis le pié jusques au coupel, et le fourq des arbres au dessoubz du genouil, sans le mehaignier, tout hors deffens.
Item, tout mort bois, sans essart, la blanche espine, le genest, le genievre, la couldre, hors deffens, lequel essart est entendu quant il y a cinq chouques de mort boiz d'une veue, comme boul, tremble, fresne et hérable, et autre boiz qui est tenu mort boiz en ladicte forest, entre deux taux, c'est assavoir entre Pasques et saint Michiel.
Et de ce, paient les malfaiteurs qui y sont trouvéz cinq soulz tournois d'amende au roy; et se mains en y a, l'amende en est au seigneur de la Londe.
Item, doit avoir et prendre en ladicte forest la pierre, le caillou, la mousse, le marne et l'argille, le sablon et le cler de l'eaue, hors deffens.
Item, pasturage à ses bestes, hors tailles et deffens et excepté chievres.
Item, ses pors frans de pasnage en ladicte forest quant pasnage y chiet.
Item, ledit Henry Martin doit estre quicte de coustume de vendre et d'acheter pour son estorement en la ville et marchié du Bourc Théroude.
Item, franc de fouage.
Pour lesquelles franchises dessus desclarées, ledit Henry Martin est tenu faire et païer par chacun an au roy notre sire à sa recepte du Pont Audemer cincquante soulz  tournois quant pasnage eschiet en ladicte forest, à estre païéz au terme de Pasquez; et quant il n'a point de pasnage en ladicte forest, ledit Henry ne doit que XXV s.t.
audit terme de Pasquez.
Jouen de Valbreton, dit Caillouel, à cause de son hostel et héritage qu'il tient à Ynffreville soubz le roy, a en la forest de la Londe le boiz vert en gesant et le sec en estant sans caable; la branche depuis le pié jusques au coupel, et le fourq des arbres au dessus du genouil, sans mehaignier l'arbre; tout mort boiz sans essart; la blance espine, le genest, le genievre, la couldre, le caillou, la mousse, le marlle, l'argille, le sablon, le cler de l'eaue, et tout hors deffens.
Item, pasturage à toutes ses bestes, excepté chievres et deffens.
Item, ses pors frans de pasnage en ladicte forest.
Item, est franc de vendre et d'acheter pour son estorrement et provision en la ville et marchié du Bour Théroude.
Pour lesquelles franchises« franchiuises » dans l’édition de référence.
dessus desclarées, ledit Jouen est tenu faire et païer chacun an au roy cincquante soulz tournois touteffoiz qu'il est pasnage en ladicte forest, et quant il n'y a point de pasnage, il ne paie que XXV s.t.
au terme de Pasques à la recepte du Pont Audemer, à l'aide de Robin d'Angerville, escuïer, qui contribue avecques lui en la moictié parmy le tout comme franc porquier en ladicte forest, à cause de son manoir et terre d'Ynffreville.
Colin Bosc-Guillaume, franc porchier de la forest de la Londe,  a en la forest de la Londe tout mort bois comme saux, marsaux, tremble, boul, couldre, blanche espine, et tout autre mort boiz, comme les autres coustumiers ont acoustumé prendre et avoir en ladicte forest soubz le seigneur de la Londe.
Item, la mousse, la pierre, l'argille, le sablon, le cler des eauez des marestz de ladicte forest soubz ledit seigneur de la Londe.
Item, franc pasnage pour ses pors par toute ladicte forest sans nombre et sans païer amende, pourveu qu'ilz gisent la nuit de la saint Jehan en son hostel coustumier en ladicte forest.
Item, pasturage à toutes ses bestes par toute ladicte forest, excepté chievres, hors deffens, soubz ledit seigneur de la Londe, par lui païant les droictures acoustumees, toutes les franchises dessus dictes prinses hors deffens.
Pour lesquelles franchises, ledit Colin est tenu fere et païer chacun an au roy douze soulz tournois par la main de Robert Grainville à la recepte du Pont Audemer.
Martin Envart, franc porquier en la forest de la Londe, a en ladicte forest tout mort bois comme saux, marsaux, tremble, boul, couldre, blanche espine, et tout autre mort boiz comme les autres coustumiers de ladicte forest soubz le seigneur de la Londe.
Item, a la mousse, la pierre, l'argille, le sablon, et le cler des eauez de ladicte forest soubz le seigneur dessusdit.
Item, ses pors frans sans nombre en ladicte forest au pasnage sans rien païer,  pourveu que ilz gisent la nuit de la saint Jehan sur son hostel coustumier.
Item, pasturage pour toutes ses bestes par toute ladicte forest par païant audit seigneur de la Londe les droictures acoustumées, à prendre toutes lesdictez franchises hors deffens.
Et pour lesquelles franchises devant dictez, ledit Anvart est tenu faire et païer chacun an au roy sept soulz au terme de Pasquez; et quant il est pasnage en ladicte forest, il paie XIIII s.
audit terme de Pasques à la recepte du Pont Audemer par la main de Jehan Caillouel.
Les religieux, abbé et couvent du Bec Hélouin, à cause de leur fief et terre des Faux, scitué et assis en la parroisse du Bour Théroude, ont en la forest de la Londe de trois ans en trois ans, pour l'usage et reparation de leur parc et manoir dudit lieu des Faux, un quesne avec son admenée, livré par le verdier d'icelle.
Item« Ite » dans l’édition de référence., ont franc pasturage en icelle forest pour leurs bestes dudit manoir, excepté chievres et hors tailles et deffens de la garde du Boschion.
Item, pasnage pour leurs  pors quant pasnage chiet, et doivent avoir XII d.t.
sur icelui pasnage quant pasnage eschiet, par chacun an.
Item, ont le boiz sec en estant et le vert en gesant sans caable et sans amende, hors deffens.
Item, la branche du pié jusques au coupel sans deshounorer l'arbre, hors deffens.
Item, tout mort boiz sans essart, lequel essart est entendu quant il y a cinq souchez de mort boiz d'une veue, comme boul, tremble, fresne, couldre, hérable, et autre boiz qu'ilz tiennent mort boiz en ladicte forest, et entre deulx taux, c'est assavoir entre Pasques et la saint Michiel, et de ce paient les malfaicteurs qui à ce sont trouvés vés cinq soulz tournois d'amende, et se mains en y a, l'amende en est au seigneur de la Londe.
Pour lesquelles franchises dessus desclarées, lesdiz religieux doivent trouver au roy, en dit manoir, chep, prisons et parc pour mettre les prisonniers et bestes qui seroient trouvéez coulpables à cause de ladicte forest, et les doivent iceulx religieux faire garder.
Item, doivent trouver lieu oudit manoir suffisant à tenir les ples et juridiction de ladicte forest touteffois que le cas s'offre.
Guillaume de Trousainville, escuïer, a en la forest de la Londe, à cause et par raison de son noble fieu et terre de Champ Héroult, bois pour ediffier et pour ardoir à l'usage et nécessitté de sondit fieu et hostel dudit lieu, par livrée du verdier ou son lieutenant, pourveu qu'il mette en euvre dedens l'an et jour, et hors deffens.
Item, le bois sec en estant et le vert en gesant sans caable; le mort  bois sans essart, lequel essart est entendu quant il y a cinq souchez d'une veue de mort bois comme boul, tremble, fresne et couldre et aultre mort mois qu'il tiennent à mort bois en ladicte forest, et entre deux taux, c'est à savoir entre Pasquez et saint Michel, et de ce paient les malfetteurs quy i sont trouvéz à ce cinq soubz tournois d'amende au roy, et se mains en y a, l'amende en est au seigneur de la Londe.
Item, la pierre, la maalle, le caillou, le genest, la blanche espine, la mousse, les branchez du pié jusquez au coupel des arbres, les fourquez des arbres au dessus du genoul, sans mehaing, et tout hors deffens et sans amende.
Item, ledit escuïer est franc de panasgez pour tout ses pors quant panasge est en ladicte forest.
Item, est franc de pasturagez pour toutez ses bestes, hors chievres et deffens en la garde du Boschion et lez tailles.
Item, a coustume d'avoir et prendre en chapel du roy, au jour du panasge, toutefois qu'il eschiet en ladicte forest, X soubz.
Pour lesquelle franchisez, usagez, libertéz, coustumes dessus desclarés, ledit Guillaume et ses successeurs sera  tenu faire et païer par chacun an au roy les devoirs et servittutes quy ensievent : il est tenu, subgiet et obligé aler deux fois l'an comme franc vaueur aux ples de laditte foraist par cemonse avenant et estre es prouchains de laditte forest, ensuitte aprés lesdittes veues fettes, pour aidier à faire sur ce les jugemens et plus qu'il lui fera asavoir, aux despens du seigneur de la Londe, selon l'estat de sa personne, et semblablement estre au panasge le jour qu'il eschiet aux pies du recort d'icheluy pour jugier les forfaitturez et autres cas quy il pevent escheoir; et d'abondant, ledit escuïer est tenu, pour cause de sondit fieu et terre es choses dessus dittes, rendre et païer chacun an au terme saint Michiel au roy en la main du chastelain de laditte foraist quarante sayettes enpanées d'oe grise et liées de fil, et quarantte fers barbeléz, lequel chastelain est tenu les departir au sergens de laditte foraist pour garder ychelle.
Pierres Guedon, Thomas Picogier, Thomas Coulomp, et les hoirs Jehan Lelievre, hommes tenans du doyen et chappittre de Notre Dame de Rouen en leur noble fieu nommé Maribadon, ont en la foraist de la Londe, en la coste de Barneville, tout mort bois, excepté en essars, lequel essart est entendu quant il y a cinq chouquez d'une veue de mort bois comme boul, tremble, et aultre bois quy tiennent a mort bois en laditte foraist, et entre deux taux, c'est à savoir entre Pasquez et saint Michiel, et de ce paient les malfetteurs quy a ce sont trouvez cinq soubz d'amende au roy.
Item, ont et doivent avoir la boissiere pour eulx clore, hors deffens.
Item, ont et doivent avoir la branche de l'arbre jusquez à dix sept piés en hault, hors deffens, sans païer amende, et parraillement ont ychelles franchises en la coste de Barneville, non obstant que laditte coste  soit deffens, et non aillieurs.
Item, ont et doivent avoir en laditte foraist et auxy en ychelle coste, le pasturage pour toutez leurs bestez, excepté chievres, et auxy excepté les hauls deffens, ch'et à savoir la haye de Saint Chaux, le chemin Baudry et les haultez hayez, et se trouvéz y sont, il paieront l'amende au roy, pour chacune beste aumaille II s., pour chacun porc IIII d., et pour chacune beste à laine II deniers.
Item, il ont leurs pors frans en ychelle forest sans païer panasge, pourveu qu'ilz jeissent la nuit de la vigille saint Jehan audit lieu de Maribadon.
Pour lezquelles franchissez dessus desclarées, ledit doïen et chappittre de Notre  Dame de Rouen sont tenus faire prierez et oroisons chacun jour pour le roy.
La dame des Haiez, à cause de son fieu et ostel, a enla forest de la Londe chacun an un fou et un hettre au terme de Nouël par livrée du verdier de laditte forest; le bois sec en estant et le vert en gesant se il n'i a caable; la branche du pié jusques à coupel sans deshounourer l'arbre; franc pasnage pour ses pors; pasturage pour ses bestes, hors tailles et deffens; le mort bois sans essart, lequel essart Manque l'explication du terme.
; le genest, le jenievre, la noire espine, le caillou, la maille, la mousse et aultrez menus drois acoustumés.
Pour lesquelles franchises, elle est tenue d'aller aux veuez de laditte forait par avenant semonce, à aidier à faire lez jugemens de la forait tant au recort du pasnage que autrement où il apartendra, comme les aultrez frans jujeurs de laditte forait.
Jehan de Coullebuc, escuïer, seigneur de la Choppillardiere, et sez hommez demourans et reseans endit fieu, ont en la forest de la Londe lez franchisez quy enssuivent, et premierement a ledit escuïer bois de chesne pour soy herbegier, et du hettre pour ardoir en son ostel du fief de la Chopillardiere, par livrée du verdier ou son lieutenant, et hors deffens, pourveu que ledit bois pour ediffier et herbegier soit mis en euvre dedens l'an et jour.
Et sesdis hommes soubz luy demourans et reséans endit fieu de la Chopillardiere, ont et doivent avoir le mort bois sans essart en laditte forest; la branche du pié jusque au coupel sans deshounourer l'arbre; le sec bois en estant et le vert en gesant sans caable d'une charettée et plus en sera païée amende au roy; leurs pors frans au pasnage pour ledit escuïer et sesdiz hommes en laditte forest, et pasturage pour leur bestez, hors tailles et le Boschuon; et audit escuïer X s.t.
au pasnage de laditte forest quant ichelluy eschiet, prins sun l'argent du chapel dudit pasnage.
Pour lesquellez franchises, coustumes et libertés dessus desclarées,  ledit escuïer est tenu d'aller et doit estre au recort dudit pasnage aux prouchains ensuivans pour aidier à consellier la court et juger des causes ou forfaittures que audit pasnage en pourroient escheoir, comme franc jugeur.
Thomas Beaupere, Robert Puchelle, et Pierres Guédon, hommes tenans des Hospitalliers de Canpegny, ont par le don de Ricart, par la grace de Dieu roy d'Engleterre, duc de Normendie, d'Aquittenne et contte d'Anyou, le Ve iour de janvier en V an de son resne, ont en la forest de la Londe les franchisez quy ensievent, c'est assavoir franc pasnage pour leurs pors quant pasnage eschiet en ychelle; item, le bois sec en estant et le vert en gesant, sans caable, et sans amende, hors deffens.
Item, sont frans de l'essart soubz le roy.
Item, ont tout mort bois à reis; la branche du pié jusquez au coupel de toulx arbres, sans mehaingnier l'abre, hors deffens.
Item, pasturage pour leur bestez, excepté chievres, hors deffens.
Item, la mousse, le caillou, sablon, terre, marlle, et tieux coustumes comme les aultrez coustumiers ont en laditte forest soubz le seigneur de la Londe.
Pour lesquelles franchisez, usages et coustumez dessus desclarés, lesdis Hospitalliers de Canpegny sont tenus chacun jour dire prierez et oroisons pour le roy.
Martin de Valuendrin, escuïer, seigneur du Tuit Hesbert, a en la forest de la Londe franc pasnage pour ses pors quant pasnage y eschiet, par depry, sans aultre chose en faire ne païer.
Item, pasturage pour toutes ses bestes, excepté chievres et hors les deffens du Boschuon et les tailles.
Item, doit avoir en ladicte forest un hestre et un fou avecques leur amenée par chacun an, livré par le verdier de ladicte forest ou son lieutenant, pour l'usage et necessité de sondit hostel du Tuit Hesbert.
Item, le bois sec en estant et le vert en gesant, sans caable, et sans amende, hors deffens; le mort bois sans essart, lequel essart est entendu quant il y a cinq chouques de mort bois d'une veue come boul, tremble, fresne et autre boiz qu'ilz tiennent à mortt boiz en ladicte forest, entre deux taux, c'est assavoir entre Pasques et la saint Michiel; et de ce paient les malfetteurs qui à ce sont trouvéz cinq soulx tournois d'amende au roy; et se mains y a, l'amende en est au seigneur de la Londe.
Item, le maille, le caillou, la blance espine, la mousse, l'argille, le sablon, la branche des arbres du pié jusques au coupel, hors deffens, excepté quesne, et les fourcz des arbres au dessoubz du genoul, sans mehaing, hors deffens, excepté quesne.
Item, doit avoir en ladicte forest boiz pour ediffier son hostel dudit lieu du Tuit Hesbert, par livrée du verdier d'icelle forest, pourveu qu'il le mette en euvre dedens l'an et le jour qui  lui aura esté livré; et auxi du boiz pour l'ardoir de son dit hostel, livré par ledit verdier, excepté en la garde du Boschuon et hors deffens et ses hommes planteis et coustumiers de ladicte forest.
Pour lesquelles franchises, usages et coustumes dessus desclarés, ledit Martin du Valuendrin est tenu aller deux fois l'an comme franc veueur aux veuez de ladicte forest par semonce advenant et estre es prouchains ples ensuivans après« apées » dans l’édition de référence.
lesdictes veues pour aider à fere sur ce les jugemens, et tout aux despens du roy notre sire et du seigneur de la Londe, selon l'estat de sa personne.
Item, doit estre aux ples du recort du pasnage de ladicte forest pour aider à jugier des forfaitures et autres cas qui y pevent avenir.
Damoiselle Ysabel du Boiz Benart, à cause de son hostel dudit lieu du Boiz Bénart, a en la forest de la Londe chacun an au terme de Noël un fou et un hestre avecques leur amenée, par livrée du verdier de ladicte forest.
Item, le bois sec en estant et le vert en gesant, sans caable et sans amende, et hors deffens; la branche du pié jusques au coupel et le fourq au dessoubz du genoul sans mehaignier l'arbre, hors deffens.
Item, doit avoir tout mort boiz, hors essart, lequel essart est entendu quant il y a cinq chouques de mort boiz d'une veue comme boul, tremble, fresne, et couldre, et autre tel boiz qui n'est pas dit mort boiz en la chartre aux Normans, et entre deux taux, c'est assavoir entre Pasques et la saint Michiel; et ce ce paient les malfaiteurs qui à ce sont trouvez V s.
d'amende au roy; et se mains en y a, l'amende en est au seigneur de la Londe.
Item, a ses pors frans à tous les pasnagez de ladicte forest, quant pasnage y eschiet, et ses bestes franchez es pasturagez d'icelle, excepté chievre, deffens et taillez.
Item, le maille, le caillou, le genest, et la blanche espine, hors deffens.
Pour lesquelles franchises, ladicte damoiselle et ses successeurs, seigneurs dudit lieu du Boiz Bénart, sont et seront tenus d'aller deux fois l'an, et plus se mestier est, aux veuez et jugemens de ladicte forest et par avenant cemonse, et si doit aller deux foiz l'an aux ples du recort du pasnage de ladicte forest quant il lui est fait savoir comme dit est.
LA FOREST DE BORT  Monsieur le conte de Harecourt a en la forest de Bort, à cause de son hostel et maanoir de Quatremarez, boiz pour le chauffage dudit hostel et pour fere les charuez et charetes d'icelui hostel, sanz chesne, par livrée du verdier ou son lieutenant.
Sauvage de Jucourt, escuïer, a en la forest de Bort, à cause de son fieu et sergenterie d'Espreville, boiz pour ardoir, maisonner et ediffier, tant pour son hostel dudit lieu d'Espreville que pour le moulin« monlin » dans l’édition de référence.
du Pré appartenant audit hostel.
Item, ledit escuïer, tant pour lui que pour ses hommes dudit fieu d'Espreville, ont en ladicte forest frans pasnage pour leurs pors et frans pasturage pour toutes leurs bestes, excepté chievres.
Et de ce, est deu au roy notre sire hommage, reliefz, XIIIes quant le cas s'offre.
Les religieux, abbé et couvent de Bonport ont acoustumé prendre en la forest de Bort boys pour arder et maisonner et à toutes leurs necessittés par la livrée du verdier ou de son lieutenant; pasturage pour toutes leurs bestes, hors deffens; leurs pors frans de pasnage, et ceulx de leurs hommes.
Item, les mousches à miel et leur oeuvres trouvés en ladicte forest, hors deffens.
Item, ilz ont la moitié de l'eau de Saine depuis le bout du Pont de l'Arche jusques au dessus du val de Reul, en le lieu où l'en dit le « Fossé de la Maye ».
Item, ilz ont une piece de boys nommée la haie de Bonport depuis la forest jusques à ladicte abbaïe, dont la guarenne appartient au roy.
Et pour ce, sont tenus faire prieres et oroisons etc.
Le prieur de Notre-Dame de Montorre a acoustumé prendre en ladicte forest franc pasturage pour ses bestes de son hostel, hors deffens; franc pasnage pour ses pors nourris audit hostel, hors deffens; bois pour arder par la livrée du verdier ou son lieutenant  hors deffens; bois pour ediffier ou repparer ledict prieuré et le moustier, les halles et estaux, par livrée.
Pour lesquelles choses, il est tenu fere deux conrois par an au roy notre sire ou à son verdier et quatre poingnies de chandelles à la chappelle Saint Loys de Quatremares.
Guillaume de Bigars a acoustumé prendre en ladicte forest boys pour arder et ediffier à l'usage de son hostel d'Escroville, pourveu que ledit boys soit mis hors dedens l'an et jour qu'il aura esté livré; pasturage pour toutes ses bestes, excepté chièvres, hors deffens; franc pasnage pour hommes du fieu d'Escroville.
Madame d'Andé  a acoustumé prendre en ladicte forest bois pour arder et ediffier et pour les autres necessittés de son manoir d'Andé par la livrée du verdier.
LA FOREST DE  BROTONNE   LES FRANS USAGIERS   Jehan du Boscgouët, escuïer, sergent fieffé en la forest de Brotonne, a en ladicte forest de Bretonne, à cause de sondit office et fieu, le bois sec en estant et le vert en gesant sans caable et sans amende, hors deffens.
Item, doit avoir et prendre en ladicte forest tout mort bois comme contenu est en la Chartre aux Normans, hors deffens; la branche de tout bois, excepté le chesne, jusques à XVII piés en hault, hors deffens, et le tiers fourg, sans mehaingnier l'arbre et hors deffens.
Item, doit avoir la mousse, le caillou, le marne, le sablon et l'argille, hors deffens.
Item, doyt avoir par chacun an un fou au terme de Noël par livrée du verdier.
Item, doit avoir bois pour ediffier en son hostel de Caveaumont, pourveu qu'il le mette en euvre dedens l'an et le jour qui lui aura esté livré.
Item, doit avoir pasture pour ses bestes, hors chievres et deffens.
Item, doit avoir le tiers fourg de hestre pour son ardoir, hors deffens.
Item, a ses pors frans de pasnage en ladicte forest sans riens païer.
Item, doit avoir chacun an cinq soulx tournois sur le chapel du pasnage.
Pour lesquelles franchises dessus desclarées, ledit sergent est tenu de servir ladicte sergenterie en personne.
Ferrant de Froville, escuïer, seigneur du fieu de Calletot, a en la forest de Brotonne, à cause de sondit fieu et hostel, coustume pour ses pors qui seront pour le gouvernement de sondit hostel, et aussy ses successeurs ou ayans cause dudit fieu de Caletot seullement.
Item, pourra mettre ses bestes à corne de sondit hostel pasturer en ladicte forest, hors tailles et deffens, excepté les chievres qui, generalement, par les ordonnances royaulx faictes  sur le fait des forests, sont exceptées.
Et en tant qu'il et ses successeurs prendront du bois en ladicte forest, ils seront tenus païer au roy amendes et autelles faisances et redevanches comme font les autres coustumiers de ladicte forest.
Pour lesquelles franchises et usages dessus desclarés, ledit escuïer et ses successeurs sont tenus faire une perche et ung quartier de perche de closture, quant sommé en sera, en la Haye du Mor.
Guillaume de la Houssaye, sergent fieffé en la forest de Brotonne, à cause de son noble fieu de la Houssaye estant en la parroisse de Hauville, a en ladicte forest de Brotonne, à cause de son noble fieu et sergenterie, un fou à Noël par livrée du verdier.
Item, boiz pour son herbegier en ladicte forest par livrée du verdier d'icelle, pourveu qu'il le mette en euvre dedens l'an et jour qui lui aura esté livré.
Item, pasturage à sez bestes, excepté chievres et hors deffens.
Item, ses pors frans sans nombre à tous les pasnagez de ladicte forest, par depry, sans païer pasnage.
Item, le boiz secq en estant et le vert en gesant sans caable et sans amende, hors deffens.
Item, la mousse, le caillou, la maille, le genest, le genevre, le sablon, l'argille, le revollin des arbres et la noyre espine.
Pour lesquellez franchises, usagez et coustumes dessus desclarés, ledit Guillaume de la Houssaye est tenu deservir sadicte sergenterie par chacun jour en sa personne bien et deuement ou la doit faire deservir pour lui par personne suffisant.
Et si, doibt et est tenu fere par chacun an au roy notre sire dix saëtes barbelées au terme de Pasques.
Jehan Adam, ayant le droit de Jehan des Haulles, escuïer, sergent fieffé en la forest de Brotonne, à cause de son noble fieu nommé le Bosc en la parroisse de Sainte Crois et à cause de sondit office, a droit de prendre et avoir en ladicte forest herbegaige en toute icelle, excepté en la Haye du Mor.
Item, le boiz secq en estant et le vert en gesant sans caable et sans amende par toute icelle forest, excepté en deffens.
Item, un fou à Noël par livrée du verdier.
Item, tout mort boiz, c'est assavoir boul, erable, tremble, couldre, et tout autre mort boiz à mouëlle, si comme plus applain est contenu en la Chartre aux Normans.
Item, pasturage pour toutes sez bestez en icelle forest, excepté chievres et deffens.
Item, ses pors frans en icelle forest sans nombre et sans païer pasnage ne porcaige, pourveu toutesvoiez que iceulx pors gisent es lieux dont ilz sont coustumiers la vigille saint Jehan Baptiste.
Item, a la charetée de haestre pour cinq solz, et la charetée de chesne  pour X solz.
Item, les branches de tout boiz, excepté de chesne, jusques à XVII piés en hault.
Item, doit avoir, à cause de  sondit office, surl'abbeye de Saint Vandrille, VIII miches blanches, cinq pos de vin, et ung monton gras, le tout au terme de la Magdalene.
Pour lesquellez franchises dessus desclarées, ledit Jehan Adam, ayant le droit dudit des Haullez, est tenu fere deservir de jour en jour sadicte sergenterie, et aussi fere hommage au roy notre sire quant le cas s'offre.
Drouet Vencelin à cause de son hostel où il demeure à Vateville, a droit de prendre et avoir en ladicte forest du boiz à soy chauffer et à tout son propre usage, hors deffens, par livrée du verdier.
Item, il a franchise et quitance par toute la forest de Brotonne de pavage, de cariage, d'estallage et de pasturage pour toutes ses bestes, excepté chievres.
Item, il est nombreur es glos mises au port de Vateville et à aultres pors où lesdiz bois et gloes seront mises.
Et pour ce avoir, est tenu païer par chacun an au roy notre sire au terme de Pasques, par la main du peévost de Vateville, dix froumages.
Jehan Duquesne, escuïer, a en la forest de Brotonne, à cause de son noble fieu de Brotonne, ses bestes franches sans amende, hors tailles et deffens.
Item, ses pors frans sans païer pasnage, touteffois que pasnage eschiet en icelle forest.
Item, a sur le charpel du pasnage II s.
quant ledit pasnage eschiet.
Item, a le boiz sec en estant et le vert en gesant rompu ou tout esrachié s'il n'y a caable.
Item, il est coustumier de commune coustume en icelle forest: l'esmonde jusques à XVII piéz en hault et les demourans des marcheans apres les termes passés, en la forest coustumiere, ainsi comme les autres coustumiers.
Pour lesquelles franchises dessus desclarées, ledit escuïer est tenu faire chacun an au roy notre sire II s.
t.
pour les pies annuix, au terme de la saint Michiel; et si, doit aller, ou personne pour lui qui soit convenable, es ples de la forest à Vateville, touteffois que le prevost de Vateville lui fera savoir, pour aidier à fere les jugemens de ladicte forest; et auxi doit aller, ou personne pour lui, aidier à fere venir les pors au pertuis dudit pasnage.
Messire Pierres de la Heuse, dit Ector, chevalier, seigneur des Ventes, a en la forest de Brotonne, à cause de son fief et terre de la Melleroie, un fou à Noël par chacun an par livrée du verdier.
Item, il doit avoir en ladicte forest pasnage pour ses pors quant pasnage y chiet, franchement, sans riens païer, et herbage et pasturage pour iceulx, hors deffens, et en doit depry à tous les pasnages de ladicte forest; et les doit mener ou fere mener à icelui pasnage, ja si petit n'y aura, mais qu'il puisse mengier  un glan; se menés ou portéz n'y sont, chacun porc doit X s.t.
d'amende.
Item, il doit avoir les branchez de tous les arbres jusques à XVII piéz en hault, hors deffens et excepté chesne, sans deshounourer l'arbre.
Item, le tiers fourq du haistre sans déshounourer l'arbre et hors deffens.
Item, le boiz sec en estant et le vert en gesant sans caable et sans amende, hors deffens.
Item,doit avoir en ladicte forest le mort boiz tel comme contenu est en la Chartre aux Normans, hors deffens.
Item, doit avoir pasturage à ses bestes en ladicte forest, hors chievres et deffens.
Item, la mousse, le caillou, la maille, le sablon et l'argille, hors deffens.
Item, peut prendre en ladicte forest tout boiz par païant l'amende coustumiere, c'est assavoir la charetée de quesne pour X s.t., la somme pour II soulx, et la charetée de haistre vert en estant pour V soulz, la some pour II soulz et le faiz pour XII d., le tout hors deffens.
Item, doit avoir en ladicte forest, hors deffens, le demourant du gloïer et du cendrier, de l'espeureur, du sieur d'aez, de l'eschapleur et de tous les autres ouvriers, quant la menneuvre en est ostée.
Pour lesquelles franchises dessus desclarées, ledit chevalier est tenu faire et païer par chacun an au roy notre sire, luy ou ses hommes tenans dudit fieu de la Mesleroie pour lui, XL soulz tournois de rente au terme saint Michiel pour ples ennuix, et si doit aller aux ples de Vateville touteffoiz que l'en lui fait savoir par avenant semonce pour aidier à faire les jugemens des causes qui sont jugées es ples du verdier de ladicte forest.
Monsieur Robert de la Heuse, chevalier, chambellan du roy notre sire, à cause de son hostel du Wy, a ou doit avoir en la forest de Brotonne ung fou par chacun an à Noël, livrey par le verdier, hors deffens.
Item, a et doit avoir en ladicte forest ses pors frans de herbage et pasturage hors deffens, et frans de pasnage et de porcage, et n'en doit que le depri.
Item, a et doit avoir herbage et pasturage pour ses bestes, hors chievres et deffens, et ses brebiz à l'ourée de la veue du pastour.
Item, a et doit avoir le mort bois qui en la Chartre aux Normans est dit mort boiz.
Item, a le boiz sec en estant et le vert en gesant sans caable, hors deffens.
Item, la branche de houx ou de fou jusques à XVII piés en hault sans deshonneur, hors deffens.
Item, ledit chevalier pevent prendre le boiz vert en estant, hors deffens, par poïant l'amende, c'est à savoir la cherette de quesne pour X s.t., la cherette de fou ou de hestre pour cinq sous tournois, hors deffens, la somme de fou ou de hestre pour deux sous tournois, hors deffens.
Item, a et doit avoir en icelle forest la mousse, le caillou, le marne, le sablon et l'argille.
Pour lesquelles franchises, usages et coustumes dessus desclerées, ledit chevalier est tenu fere au  roy notre sire par chacun an quatre fourmages de rentre.
Robert de Borchierville, escuïer, sergent fieffé en la forest de Brotonne, en ladicte forest, à cause de son ostel du Wy et sergenterie dessus dicte, par le don de Jehan, roy de Franche, donné l'an mil III C chinquante troiz,  le XVIe jour d'avril, a acoustumé prendre en ladicte forest son herbegaige livrée par le verdier.
Item, a et doit avoir le pasnage à ses pors, le pasturage à ses bestes, excepté chievres et hors deffens.
Item, le fourc de hestre et sa coustume en toutes choses comme autres coustumes.
Item, doit avoir et prendre en ladicte forest chacun an un fou à Noël, hors deffens, par la livrée du verdier.
Item, a acoustumé chacun an, quant l'en leeve le chappel du pasnage d'icelle forest, prendre II s.t.
Pour lesquelles franchises, usages, coustmes eet libertés dessus desclerées, ledit escuïer doit deservir ou fere deservir ladicte sergenterie du Wy de jour en jour bien et deuement.
Colin Berteaume, sergent fieffé en ladicte forest, a, à cause de sadicte sergenterie, en ladicte forest un fou par livrée du verdier au terme de Noël, hors deffens.
Item, a ses pors frans au pasnage sans païer porcage ne pasnage.
Item, a et doit avoir toutes ses bestes franches ez pasturages de ladicte forest, excepté chievres et hors deffens.
Item, sesdictes bestes ne pevent aller en icelle depuis la my may jusques à la my juing.
Item, le boiz secq en estant et en gesant le vert, sans caable.
Item, a le mort bois à mouëlle et tout autre mort bois tel que contenu est en la Chartre aux Normans.
Item, la chartée de chesne vert pour X s.t., la chartée de hestre vert pour V s., hors deffens, la somme de fou pour II s.
Item, la malle, le caillou, l'argille et le sablon, hors deffens.
Item, a toutes les branches, excepté chesne et hors deffens, jusques à XVII piés en hault et sans deshounourer l'abre.
Pour lesquelles franchises, usages et coustumes dessus desclerées, ledit Colin et ses subcesseurs sont tenus de faire deservir ladicte sergenterie de jour en jour bien et diligamment, et aller aux ples du verdier de ladicte forest toutes fois qu'il sont.
Robert de Linet, escuïer, seigneur de Bourneville, a droit de prendre et avoir, à cause de son noble fieu de Linet, en la forest de Brotonne pasture pour ses bestes en plaine forest, hors chievres et deffens, sans amende.
Item, pasnage pour ses pors touteffoiz que pasnage chiet en ladicte forest, sans païer pasnage ne porcage.
Item, a chacun an un fou à Noël par livrée du verdier ou son lieutenant.
Item, a en ladicte forest le boiz sec en estant et le vert en gesant sans caable et sans amende, hors deffens, et  le tiers fourq des arbres, excepté quesne, sans deshounourer l'arbre, hors deffens.
Item, doit avoir en ladicte forest, sans amende, la mousse, le caillou, le sablon, la maille et l'argille, hors deffens.
Item, doit avoir en ladicte forest, hors deffens, la branche de tout boiz, excepté quesne, jusques à XVII piés en hault, sans amende et sans deshounourer l'abre.
Item, doit avoir en ladicte forest, hors deffens, la charetée de hestre vert en estant pour V s.
d'amende, la somme pour II s.
et le fez pour XII d.; la chareté de chesne pour X s.
d'amende, hors deffens.
Item, doit avoir, hors deffens, le mort  bois contenu en la Chartre aux Normans, sans amende.
Pour lesquelles franchises dessus desclairées, ledit Richard ou ses hommes tenant dudit fieu de Linet pour lui, sont tenus faire et païer chacun an au roy notre sire au terme saint Michiel, en la main du prevost de Vateville, XVII s.
IV d.
pour pies ennuix; et si doit aller ledit escuïer aux pies de Vateville touteffoiz que l'en lui fait savoir pour aider à fere rendre les jugemens qui sont faiz et jugiéz es pies de ladicte forest.
Les religieux, abbé et couvent de Jumiegez, par le don de Robert, conte de Meulenc, ont en la forest de Brotonne soixante pieux pour leur estalliere de la Vigaie.
Item, ont pasnage en ladicte forest pour leurs pors pour leurs garnissemens et de leurs servans qui sont du pain et de la table des moynes.
Item, deux charetées de mort boiz chacun jour en ladicte forest.
Item, ont la chapelle de Saint Phillebert du Torp ovecques le mesnage et six acres de sa forest de Brotonne et soixante acres de terre à la mesure de XXV piéz la perque, à commenchier au val du vivier joingnant au maresq, et franchise pour le menu bestail du lieu et auxi pour X vachez, un tor et leur sieute jusques au tiers an, quatre beufz et deux chevaulx pour la charuée par toute la forest, excepte les cinq deffens, c'est assavoir la Haye du Mor avecques ses landes, la Haye d'Aesié, le Parquet de Bourneville, l'Aumont et la Haye de Lendinc.
Et auxi pasnage par toute sa forest, cueildre des pommes pour le boire dudit hostel, excepté lesdiz cinq deffens; ovec boiz à fere edifficez par livrée, et ainsi que illec ne pourront fere maisons, fors les leur propres, ne donner à osteller à autruy, et ne prendre rien en iceulx cinq deffens.
Et fut donné ce privilege du Torp l'an mil IIC et VIII par Philippe, lors roy de France, confirmatf du don que leur avoit fait le conte de Meulenc.
Item, par information faite par messire Jehan de Garenchierez, maistre des forestz, l'an mil IIII C et deux, le Ve jour de  septembre, ont en ladicte forest six hestres et deux fourqs pour la levée de leurs bacqs, et se paient les deux premiers foux, et fourq à Noël.
Item, pour leur manoir de Harteauville, ont coustume de boiz pour ardoir, pasturage et pasnage.
Item, pour leur manoir de Hauville, un fourq à choiz à Noël par livrée du verdier, chauffage par coustume, pasturage et pasnage.
Item, quatorze hestres pour faire charbon pour leur usage, par livrée du verdier, prins hors deffens.
Pour lesquelles franchises dessus desclarées prendre et avoir en ladicte forest de Brotonne, lesdiz religieux sont tenus faire par chacun an aux gens du roy, c'est assavoir, à la saint Pïerre et saint Pol, mouton et demi, douze pains, septier et demi de vin, septier et demi de cervoise; item, paient aux gens du roy cent gerbes, c'est assavoir cincquante de fourment et cincquante d' avaine, et se prennent sur le manoir de Harteauville; item, lesdiz religieux et leurs hommes audit lieu de Harteauville et de la Quesnoye font aux officiers du roy XL s.
de rente pour plez annuix, et par chacun an les doivent faire lesdiz religieux assembler par leur prevost; et auxi font autre rente comme d'avainez et d'oyseaulx, eufz et tourteaux et deniers.
Item, pour les franchises dessus dictez qu'ilz prennent pour leurdit manoir de Hauville, ilz sont tenuz de fere chacun an auxdiz officiers XXX garbez, c'est assavoir dix de fourment, dix d'orge et dix d'avaine, qu'ilz ont audit manoir de Hauville; item, à cause dudit manoir et terre de Hauville, lesdiz religieux et leur hommes dudit lieu font soixante soulz tournois de pies annuix de ladicte forest par chacun an, assemblez par le prevost du lieu, avecques autres rentez comme deniers, oefz, oyseaulx, tourteaux, qui se paient aux officiers et gens du roy notre dit seigneur.
Item, font prieres et oroisons pour le roy.
Les religieux, prieur et couvent de Saint Lo du Bourc Achart  ont en la forest de Brotonne, à cause de leur eglise dudit lieu, l'erbage et pasturage pour leurs pors hors deffens, et frans de pasnage, et n'en doivent que le depry.
Et doivent avoir en icelle forest le pasturage à leurs bestes, hors chievres, tailles et deffens.
Item, doivent avoir en icelle forest boiz pour leur ardoir par livrée du verdier ou son lieutenant.
Pour lesquelles franchises dessus desclarées, lesdiz religieux, prieur et couvent sont tenuz faire prieres et oroisons pour leurs fondeurs.
Les religieuses, abbesse et couvent de Saint Lygier de Przaulx  ont en la forest de Bretonne leurs pors frans à tous les pasnages de ladicte forest sans païer pasnage ne porcage.
Item, ont chacune sepmaine un fou en ladicte forest par livrée du verdier,  hors deffens.
Item, ont le boiz sec en estant et le vert en gesant sans caable et sans amende.
Item, ont tout mort boiz comme contenu est en la Chartre aux Normans.
Item, ont le pasturage à toutes leurs bestes, hors deffens, excepté chievres, en tous les temps de l'an, fors depuis la mi may jusques à la mi juing.
Item, ont en ladicte forest la charetée de hestre vert en estant pour cinq soulx, et la somme pour deux soulz, et la charetée de quesne pour X s.
d'amende, et la somme pour deux soulx.
Item, ont en ladicte forest le caillou, la mousse, la marne, le sablon et l'argille.
Item, ont hors deffens le demourant du gloïer, du cendrier de l'espeureur, du seur d'aez et des autres ouvriers quant la menneuvre en est levée.
Pour lesquelles franchises, usagez et coustumes dessus desclarées, lesdictez religieuses sont tenuez dire prieres pour le roy, et par consequent pour le conte de Meulenc; et auxi sont tenuez, eulx et leurs hommes, rendre et païer au roy par chacun an au roy VI l.t.
pour pies annuix, et quinze soulz de petiz ples, au terme de la saint Michiel; et si doivent clorre et faire clorre, par avenant semonce, cincquante perquez du deffens de la Haie du Mor; item, doivent estre ou envoïer personne suffisante pour eulx es ples de ladicte forest pour aider à fere les jugemens, quant il leur est fait savoir par avenant semonce.
Guillaume Alaboche, parquier du roy en hamel de la Vacquerie,  a en la forest de Brotonne ses bestes franches, excepté chievres et hors deffens, et ses brebis en ladicte  forest à la veue du pasteur estant es champs.
Item, a en ladicte forest tout mort boiz comme contenu est en la Chartre aux Normans, hors deffens.
Item, a tous ses pors frans en ladicte forest sans païer pasnage ne porcage.
Item, a le boiz sec en estant et le vert en gesant sans caable et sans rachine, hors deffens.
Item, a en ladicte forest boiz par livrée du verdier pour hesbergier et ediffier ledit parq.
Pour lesquelles franchises dessus desclarées, ledit Guillaume est tenu garder les bestes que les sergens lui amainent, et auxi les personnes qui lui sont amenéez par lesdiz sergens de la forest, qui sont trouvéez en malefaçon en ladicte forest.
Thomassin Ferrant, sergent fieffé en la forest de Brotonne, à cause de sa femme, heritiere de feu Guillaume Furgant, a en la forest de Brotonne, à cause de ladicte sergenterie, une charette à amener boiz à son propre feu à la coustume des forestiers, hors deffens.
Item, a en ladicte forest ses pors frans quant pasnage eschiet en icelle, sans païer pasnage ne porcaage, et en doivent depry, et doivent mener ou faire mener leurs pors à l'acquist dudit pasnage, ja si petit n'y aura, mes qu'il puisse mengier un glan, et  se portés ne menés n'y sont, ilz sont forfaiz.
Item, a en ladicte forest pasturage pour ses bestes, excepté chievres, hors deffens.
Item, a en ladicte forest, hors deffens, la mousse, le caillou, la maille, le sablon et l'argille, sans faire treul et sans amende, et je sec boiz en estant et le vert en gesant sans caable et sans amende, hors deffens; et la charetée de haistre vert en estant pour cinq solz d'amende, et la somme pour II s., et le fez pour XII d., et la charetée de quesne pour X s., et la somme pour II s., hors deffens.
Item, a en ladicte forest, hors deffens, tout mort boiz si comme contenu est en la Chartre aux Normans, sans amende.
Item, est franc et quicte de coustume de vendre et d'acheter es foires et marchiéz et es pors et passages en toute la terre qui fut au conte de Meullenc, au cause de ladicte office de sergenterie.
Pour lesquelles franchises dessus desclarées, ledit Thomassin, en nom que dessus, est tenu deservir ladicte sergenterie en personne ou faire deservir par personne suffisante à ce faire bien et deuement.
Le seigneur d'Estellant a en la forest de Brotonne pasturage pour toutes ses bestes.
Item, il est franc de pasnage pour tous ses pors.
Item, le fourc, la branche et le hestre au boullet, le boiz vert en gesant et le sec en estant, sans amende et hors deffens.
Et pour lesquelles franchises et coustumes dessus desclarées prendre et avoir en ladicte forest, il est tenu garder la riviere de Saine touteffoiz que le prince, son ainsné filz, ou son lieutenant, chace en ladicte forest aux bestes rouges, et se le cerf qui sera esmeuté passe ladicte rivière par le circuite de son fief, il est tenu païer LX s.t.
ou un beuf blanc.
Le prevost de Vateville a en la forest de Brotonne les franchises qui ensuivent, c'est assavoir que, à cause de ladicte forest, il prent chacun an sur la recepte des amendes de ladicte forest C s.t., moittié à Pasques et moittié à la saint Michiel, lesquieulx C s.t.
il a et doit avoir pour un denier mausoys que il prenoit sur chacun arbre qui passoit la vendue de XII d.
Item, il a en ladicte forest, hors deffens, boiz pour soy hesbergier et ediffier par livrée du verdier, pourveu qu'il le mette en euvre en l'an et en jour qu'il sera livré; boiz pour son chauffer, hors deffens, et un fou à Noël, hors deffens, livré par le verdier.
Item, doit avoir toutefffoys que pasnage eschiet en ladicte forest, sur le premier pasnage cinq soulz tournois, et au second trois soulz.
Item, a tous ses pors frans de pasnage, de herbage et pasturage, hors deffens.
Item, a en ladicte forest toutes ses bestes franches de herbage et pasturage, excepté chievres et hors deffens.
Item, ledit prevost est le maïtre sergent de ladicte forest, et si puet  avoir son sous sergent soubz lui, qui sera tenu prendre et arrester les drois de ladicte forest, et aura autel et semblable povoir comme ledit prevost.
Item, ledit prevost ou son sous sergent ou varlet doivent estre present à toutes les amendes ou venduez de bois de ladicte forest, et toutes les clamours de ladicte forest et tous les namps prins à cause d'icelle doivent estre faictez et retréez par ledit prevost ou par son sous sergent.
Item, il doit avoir le vin des bouteilles que les religieux de Saint Vandrille doivent quant le pasnage eschiet.
Item, doit avoir II d.t.
pour le hurtage de chacun vessel qui charge et descharge sur la rive de Saine.
Item, doit avoir deux estaux en l'estalliere de la Vigaye, et deux estaux en l'estalliere de Moucart, frans et quictes de toutes coustumes, et doivent estre lesdiz estaux dudit prevost fichiéz aprés la premiere des six du roy.
Item, ledit prevost doit avoir tous les poissons des pescheriez du roy, excepté l'esturgon, le saumon, la morue, les aloses et les anguilles d'avaloyson.
Item, doit avoir la congnoissance de toutes les  forfaitures trouvées par les sergents de ladicte forest, et lui en doivent apporter la congnoissance aux ples du verdier.
Pour lesquelles franchises dessus desclarées, ledit prevost ou son sous sergent est tenu aller et deservir de jour en jour en ladicte forest.
Et si doit cueillir et assembler toutes les amendes et exploix et decontes de rentes et revenuez qui sont deuez chacun an au roy, et les doit porter, lui ou son sous sergent au viconte  du Pont Audemer.
Item, il doit faire curer les marez de ladcte forest   LES COUSTUMIERS DE BROTONNE  Les parroissiens et habitans demourans en la terre de Routot  ont en la forest de Brotonne le sec boiz en estant et en gesant, hors deffens, le vert boiz en gesant sans caable et sans amende.
Item, tout mort boiz qui en la Chartre aux Normans est apellé mort boiz, en plaine forest, pour leur ardoir et eulx hesbergier, et l'en pevent emporter sans amende.
Item, la branche de houx et de hestre jusques à XVII piéz en hault pour eulx clorre.
Item, la mousse, le caillou, le maille, le sablon, l'argille à eulx ediffier.
Item, le hestre vert et le chesne en estant pour les amendes coustumieres, c'est assavoir la charetée de hestre pour cinq solz, la charetée de quesne pour dix solz, tout hors deffens.
Item, lesdiz parroissiens, en tant qu'il en y a de resseans en fieu le Conte, sont herbagiers en icelle forest, hors deffens, pour toutes leurs bestes, excepté les chievrez, et leurs brebiz pevent aller dedens ladicte forest à la veue des champs.
Item, chacun homme dudit fieu est franc de pasnage en ladicte forest touteffoiz qu'il y a pasnage, par païant pour chacun porc un denier jusquez au nombre le six pors, et s'il en y a sept, le roy en aura un, pourveu que ceulx pors gisent sur ledit fieu la nuit de la saint Jehan Baptiste au devant dudit pasnage; et s'il en y a jusques au nombre de dix pors, le roy en aura un et acquiter les neuf, et s'il en y a seize, e roy en aura un et six deniers, et seront quictes les XV; et s'il n y a XVII pors, le roy en aura deux, et choisira celui à qui les pors seront premierement les deux meilleurs, et le roy le meilleur aprés, et au dessoubz comme dessus est dit.
Pour lesquelles franchises dessus desclarées, lesdiz hommes demourans endit fieu sont tenus païer chacun an à monsieur de Harecourt, au terme saint Michiel, six soulz de ples anniex, et partie d'iceulx habitans sont tenuz païer par chacun an au dit seigneur de Harecourt au dit terme saint Michiel XX s.
de ples annix, avecqs les avainez qu'ilz ont coustumé païer.
Les hommes et tenans du fieu de Caveaumont, appartenant à Jehan du Baugouet, escuïer, sergent fieffé en la forest de Brotonne, ont en icelle forest le boiz sec en gesent et le vert en gesant sans caable et sans amende, hors deffens.
Item, tel mort boiz comme contenu est et descleré en la Chartre aux Normans, la branche de tout boiz jusques à diz sept piés en hault, excepté du quesne; la mousse, le caillou, le marne, le sablon et l'argille, hors deffens.
Item, doivent avoir et prendre le tiers fourq des arbres, excepté du chesne, et sans mehengner l'arbre, hors deffens.
Item, doivent avoir et prendre en ladicte forest la pasture à toutes ses bestes, excepté chievres et hors deffens.
Item, pevent prendre en ladicte forest tout boiz par empaïent l'amende, c'est assavoir la cherettée de chesne, hors deffens pour X s., la cherettée de fou ou de hestre pour V s., la somme d'un cheval pour deux soulz, et le fees d'un homme XII d.
Item, touteffoiz que il y a pasnage en ladicte forest, chacun desdiz hommes pevent envoïer ses pors, par empaïer de six pors six deniers, et se il en y a sept, le roy y en aura ung, et se il en y a diz, sy n'en pairont ilz que ung, et se il y a nés seize, le roy en aura ung et VI d., et de diz sept le roy en a deux, et sy telle coustume comme les autres coustumiers, et doivent mener iceulx pors à l'aquit dudit pasnage, sy petit n'y aura, mes qu'il puisse menger un glen, et se portés et menés n'ilz sont, ilz doivent pour chacun porc X s.
d'amende au roy.
Pour lesquelles franchises dessus desclerées, chacun d'iceulx hommes est tenu aller huer troiz foiz l'en quant le roy ou son commandement chache ou fait chachier en ladicte forest.
Les hommes et tenans du fieu de Calletot, en la parroisse de Hauville, ont et doivent prendre en la forest de Brotonne le boiz secq en estant et le vert en gesant sanz caable et sanz amende et hors deffens.
Item, la charetée de haistre vert en estant pour V solz tornois d'amende et la somme pour deux solz et le faez pour XII deniers, et la charetée de quesne pour X solz tornois d'amende et la somme pour deux solz.
Item, la branche de tout boiz, hors deffens, excepté quesne, jusques à XVII piéz en hault et sans deshounourer l'arbre.
Item, tout mort boiz, hors deffens, sans amende, si comme contenu est en la Chartre aux Normans.
Item, la mousse, le caillou, la maille, le sablon et l'argille, sans amende.
Item, le demeurant du gloïer, du cendrier, de l'espeureur, du sieur d'aes, de l'escappleur, et de tous les autres ouvriers, quant la maneuvre en est ostée.
Item, pasturages pour toutes leurs bestes, excepté  chievres, hors deffens, en toute l'année, excepté depuis la my may jusquez à la my juing.
Item, pasnage pour leurs pors quant panasge eschiet en icelle forest, par en païant pour chacun porc XII d., et se leursdiz pors ne menguent de la paisson de ladicte forest, ilz ne paieront riens, et se leurs dis pors menguent de ladicte paisson, ja sy petit n'y aura, mez qu'il puisse mengier un glan, ilz doivent estre portés ou menés à l'acquist dudit pasnage, et se portés ou menéz n'y sont, ilz sont tenus païer pour chacun porc X solz tornois d'amende, ou le porc forfait.
Pour lesquelles franchises dessus desclarées, lesdis hommes et tenans sont tenus païer au roy notre sire, à l'aloueur de ladicte forest, c'est assavoir quiconquez fait maison ou rappareil qui appere par dehors, il paye cinq solz; item, s'il y a aucun brasseur brassant ou fevre forgant ou boulengier fournant ou d'autre mestier ouvrant qui touche le fait de ladicte forest, il paye chacun de soy par chacun an au roy notre sire aux termez saint Michiel et Pasquez par moytié cinq solz en la main dudit alloueur; item, se il y a aucun qui ait charette et chevaux sur ledit fieu, il est tenu parer par chacun an au roy notre sire au terme saint Michiel XV deniers et à Pasquez XV deniers; et celui qui n'a point de cheval et porte au col paye par chacun an auxdiz termes XII deniers; et celui qui n'a que un cheval paye auxdiz termez  XVIII deniers en la main de l'aloueur dessusdit.
Les habitans de Vateville, resséans et demourans en fieu au roy, ont en la forest de Brotonne le boiz sec en estant et le vert en gesant sans caable et hors deffens et excepté le chesne.
Item, doivent avoir en ladicte forest tout mort boiz qui en la Chartre aux Normans est nommé mort boiz, hors deffens; les branches de tout bois jusquez à XVII piés en hault, hors chesne, hors deffens, sans deshonnourer l'abre.
Item, ont et doivent avoir le boiz vert en estant par païant l'amende, c'est assavoir la cherettée de chesne hors deffens pour dix sous, la cherettée de fou ou de hestre pour cinq soulz hors deffens.
Item, ont et doivent avoir le blot, la rouge terre et la mousse, hors deffens.
Item, ont et doivent avoir en ladicte forest le pasturage pour leurs bestes, hors tailleis et deffens et les chievres, par païant par chacun vasche deux soulz, et douze deniers pour le veel, depuis la mi mars jusques à la mi septembre, se ilz vont es landes et en plain, et se ilz y vont, ilz n'en doivent rien.
Item, pour seiches herbes depuis la mi septembre jusques à la mi mars, doivent païer pour chacun vache douze deniers et pour le veel VI d., et ne pevent aller  leur brebis dedens icelle forest que des champs à la veue du pastour, sauf que en tous temps ilz pevent envoïer leurs dictes brebis pestre et pasturer à une pasture nommée la Vallée, Item, doivent avoir leurs pors frans, hors deffens, pour en païer pasnage quant il eschiet, c'est assavoir pour chacun porc un denier jusques à VI, et se il en y a sept, le roy en aura ung, et de diz jusques à XVI, pour chacun porc un denier, et se ilz se  montent jusques à XVII, le roy en aura II pors, aprés que celui à qui les pors sont aura choisy, et se il n'avoit point de pasnage en ladicte forest, sy pevent aller leurs  pors en icelle, hors deffens; et auxi touteffoiz que le pasnage eschiet, iceulx habitans sont tenus mener leurs pors à l'aquit dudit pasnage ou porter, ja sy petit n'y aura, mes qu'il puisse menger ung glen, et se porté et mené n'y est, chacun porc sera tenu païer X s.
d'amende au roy, venant en la main dudit fermier du pasnage.
Item, doivent avoir les demourans du gloïer, du huchier, de l'espreureur, du coepel, du carbonnier, du chandrier, quant la maneuvre en est ostée.
Pour lesquelles franchisses dessus dictes, aucuns d'iceulx habitans sont tenus garder une nuit et ung jour les larons, et les autres doivent mener lesdiz larons es prisons du Pont Audemer; les autres doivent semondre les frans coustumiers pour jugier des causes à la cappelle de Vateville quant l'en leur fait savoir.
Item, les autres doivent porter les viandes aprés ? le roy quant il chasche en ladicte forest, les autres doivent trouver blanc feurre et eaue fresche pour les chiens; item, les autres doivent porter le blé au moulin pour fere le pain aux chiens,  et les autres doivent fourner le pain; item, les autres doivent porter l'arc du roy quant il chasche en ladicte forest; item, les autres doivent mener son lévrier et les autres son relés.
Item, les autres doivent garder la prison, et les autres le  parcaige de ladicte forest.
Item, les autres doivent fourmaiges, deniers et monoes.
Item, les autres ont cohuyers en la chapelle dessus dicte et touteffoiz que les ples y ssient.
Les hommes resséans et estagiers du fieu de la Melleraye  ont droit de prendre et avoir en la forest de Brotonne le boiz sec en estant et le vert en gesant sans caable et sans amende et hors deffens.
Item, ont et doivent avoir tout mort boiz comme contenu est en la Chartre aux Normans, sans amende et hors deffens.
Item, la chartée de haestre vert en estant pour cinq soux tournois d'amende, et la somme pour deux soux, et le faiz pour douze deniers tournois, et la chartée de quesne pour dix soux tournois et la somme poour deux soux tournois d'amende, le tout hors deffens.
Item, ont et doivent avoir en ladicte forest les branches de tout bois jusques à XVII piés en, hault, excepté quesne, sans deshounourer  l'arbre« abre » dans l’édition de référence., et hors deffens.
Item, ont et doivent avoir en ladicte forest panasge pour leurs pors quant panasge y eschiet : chacun de eulx y peut avoir six pors, chacun porc pour I denier, et se il en a sept, le roy en aura I à aquité, et se il en y a X, le roy en aura un et acquite les IX, et s'il en y a XVI, le roy en aura un et six deniers tournois, et se il en y a XVII, le roy en aura deux et acquitent les XV; et choisira celui à qui les pors seront les deux melieurs, et le roy le tiers melieur aprés; et tous ceux qui paient pour les premiers six pors six deniers paient à l'ariere panasge pour chacun porc un denier, ou pour chacun d'iceulx dix soulx tournois d'amende.
Item, ont et doivent avoir en icelle forest, hors deffens, la mousse, le caillou, la maille, le sablon et l'argille, sans fere tieulle et sans amende, et pasturage pour toutes leurs bestes, excepté chievres, hors deffens.
Et auxi ne doivent de fresengaige.
Et doivent estre menéz ou portés lesdiz pors à l'aquist dudit panasge, et sy petit n'y aura, mais qu'il puisse mengier un glan; et se portés ou menés n'y sont, il doivent païer au roy pour chacun porc dix soux tournois d'amende; et se il avenoit que aucuns d'iceux hommes et tenans achetast pors aprés la saint Jehan Baptiste quant panasge y eschoit en ladicte forest, il paie pour chacun porc XII deniers.
Item, lesdiz hommes et tenans sont quites et exinps de curer les mares de ladicte forest.
Item, ont et doivent avoir en ladicte forest, sans amende, le demourant du gloïer, du cendrier, de l'espeureur, du carbonnier, du sieur d'aes et des autres ouvriers, quant la maneuvre en est ostée.
Pour lesquelles franchises, usages et coustumes dessus desclarés, lesdiz hommes et tenans, ou le seigneur de la Melleraye pour iceux hommes, sont tenus païer par chacun an au roy notre sire au terme saint Michel, par la main du prevost de Vateville, XL s.t.
pour ples annuis, avecques certaines redevances et faisances comme advaines, guélines ou eufs, garbes et tourteaux et rentes d'argent apellées les convenans de Pasques, deubz à plusieurs termes de l'an.
Les hommes des religieux, abbé et couvent de Fescamp, à cause de leur terre d'Aesié et de Sainte Crois, ont en la forest de Bretonne le boiz sec en estant et le vert en gesant s'il n'y a caable et sans amende, hors deffens.
Item, ont en ladicte forest le pasturage et herbage à leurs bestes, hors chievres et deffens, en la même maniere que les autres coustumiers, et leurs brebis à l'ouraille, à la veue du pasteur.
Item, ont et doivent avoir le mort boiz, si comme contenu est en la Chartre aux Normans, sans amende et hors deffens.
Et si doivent avoir les demourans des marchiéz aux marchans quant leur terme de lever est acompli, hors les deffens.
Item, ont en ladicte forest, hors deffens, la branche de  tout boiz, excepté quesne, jusques à XVII piés en hault, sans amende et sans deshounourer l'arbre.
Item, doivent avoir la mousse, le caillou, le maille, le sablon et l'argille, et l'erbe secque pour leurs bestes touteffoiz que mestier en ont, sans amende et hors deffens.
Item, ont en ladicte forest, hors deffens, la charetée de quesne pour X s.t.
d'amende, et la charetée de fou ou de hestre vert en estant pour cinq solz tournois, la somme pour deux solz et le faiz pour XII d.
d'amende, hors deffens.
Et n'est point faite mention en leurs lettres du pasnage et porcage desdiz hommes pour ce que ilz sont en proces en l'Eschiquier des forez à Rouen.
Pour lesquelles franchises dessus desclarées, lesdiz hommes sont tenus païer chacun an au roy, pour ples ennuix, six livres au terme saint Michiel; et si sont tenus païer lesdiz hommes chacun an au roy au terme dessus dit XXX s.
pour la feulle et pour brochon.
Item, nul des hommes dessusdiz ouvrans des mestiers qui ensuivent ne pevent fournier pain, pour brasser, forgier, caronner, fouller draps, cuire pos de terre, faire escuelles de boiz, mestier de huchier, mesonner, ne cuire tieulle, du boiz de ladicte forest, ou autres faisans mestier du boiz d'icelle forest, qui ne soit tenu païer par chacun an au roy chacun cinq solz venant en la main de l'aloueur au terme saint Michiel.
Item, les hommes de la paroisse d'Aesié qui ont cheval doivent au roy chacun an chacun par soy deux solz pour lesdictes franchises, et ceux qui n'ont point de cheval doivent chacun an au roy XII d.
Item, les hommes dessusdiz demourans en la paroisse Sainte Crois doivent par chacun an au roy au terme saint Michiel chacun feu sept deniers, deux tourteaulx ou deux deniers à Noël, à Pasques sept deniers et cinq eufz.
Item, les hommes demourans en hamel de la Vacquerie en la paroisse d'Aesié sont tenus païer chacun an au roy tous ensemble un septier d'avoine.
Item, les hommes dessus diz demourans en la paroisse Sainte Crois, en fieu du Bosc, doivent tous ensemble chacun an au roy pour les ples annuix deux soulz.
Item, les hommes desdictes paroisses qui envoient leurs bestes pasturer herbe en ladicte forest, hors deffens, depuis la mi mars jusques à la sainte Crois en septembre, doivent au roy par chacun an pour chacune beste aubmaille XII d., et pour chacun veel six deniers.
Les parroissiens et habitans de la Haie de Routot ont en la forest de Brotonne le boiz sec en estant et le vert en gesant sanz caable et sans amende et hors deffens.
Item, tout mort boiz en plaine forest pour leur chauffer et herbegier, et hors deffens, si comme contenu est en la Chartre aux Normans.
Item, la branche de tout boiz en ladicte forest, hors deffens, excepté quesne, jusques à XVII piéz en hault, sans deshounourer l'arbre.
Item, la mousse, la maille, le caillou, le sablon et l'argille; le genest, le genesvre et la noire espine.
Item, pasturage pour toutes leurs bestez en ladicte forest, hors deffens et excepté chievres, en toute l'année, excepté depuis la my may jusquez à la mi juing.
Item, la charetée de haestre vert en estant en ladicte forest, hors deffens, pour V s.
d'amende, et la charetée de quesne pour X s.t.
d'amende, et la somme de bosc vert en estant pour deux solz tournois d'amende, item, le faez pour XII d.
Item, panasge pour leurs pors quant pasnage eschiet : chacun d'iceulx y peut avoir six pors, chacun porc pour un denier, et s'il y en a sept, le roy en aura ung, et de dix pors un, et acquitte les autres; item, s'il y a seize pors, le roy en aura un et six deniers, et se il en y a XVII, le roy en aura deux, et choisira celui à qui lez pors seront lez deux meilleurs, et le roy le tiers meilleurs aprés; item, tous iceulx habitans qui paient pour six pors six deniers paient à l'ariere-pasnage pour chacun porc un denier, ou pour chacun d'iceulx dix solz tournois d'amende, et au fresengaige, pour chacun porc paient maaille, ou pour chacun porc X s.t.
d'amende; et doivent estre menéz ou portés lezdiz pors à l'acquist dudit pasnage, ja si petit n'y aura, mez qu'il puisse mengier un glen; et se portéz ou menéz n'y sont, ilz doivent païer au roy X s.t.
d'amende pour chacun porc.
Item, ilz ont tous les demourans du gloïer, du carbonnier, du cendrier, de l'espeureur, du sieur d'aes et dez autres ouvriers quant la maneuvre en est ostée.
Pour lesquelles franchises, usages et droitures dessus desclarés, lesdits parroissiens et habitans sont tenus païer par chacun an au roy notre sire au terme saint Michiel, c'est assavoir quiconquez a charette, il paie deux quartiers d'avoine, et ceulx qui point n'en ont paient chacun un quartier de ladicte avoine; et pour chacune vache que ilz ont, IIII d.t.
le jour de la saint Jehan d'esté à l'alouageur de ladicte forest, quant lesdictez vachez sont herbagiéz dez herbes de ladicte forest; item, s'il y a aucun brasseur brassant ou boulengier fournant ou faivre forgant ou autre ouvrant qui touche le fait de ladicte forest, ilz doivent chacun de soy par chacun an au roy notre sire au terme saint Michiel V s., et s'il y a aucun qui y face meson ou rappareil qui appere par dehors, il paye au roy notre sire en la main de l'aloueur V s.
Les hommes et tenans du fieu du Lendinc ont en la forest de Brotonne le boiz sec en estant et le vert en gesant s'il n'y a caable et hors deffens.
Item, tout mort boiz tel comme desclaré et nommé est en la Chartre aux Normans, et hors deffens.
Item, la pasture à leurs bestes, hors chievrez et deffens; et si ont l'erbe secque depuis la mi septembre jusquez à la mi mars en bysson du  Lendinc.
Item, en ladicte forest, les branchez de XVII piéz en hault, excepté de chesne, hors deffens, et sans mehaingnier l'arbre.
Item, la pierre, le caillou, le sablon, et l'argille pour eulx herbegier.
Item, ont leurs pors frans en ladicte forest à chacun pasnage, pour en païer de six pors VI d.t., de sept le roy a l'un au choiz, d'après celui qui aura choisi l'un de sesdiz pors; item, de dix, un, de quinze un porc et cinq deniers, de saize, un et six deniers, et de dix sept, le roy en aura deux pors, et ainsi de tant que lezdis nommez en auront, ilz paieront pareillement.
Item, ont tout boiz en ladicte forest par em païant l'amende, c'est assavoir la charetée de chesne, hors deffens, pour dix sous, la charetée de fou vert pour cinq solz, hors deffens, et la somme pour deux solz et le faes pour douze deniers.
Pour lesquelles franchisez dessus desclarées, lesdiz hommez et tenans sont tenus païer chacun an au roy notre sire douze solz tournois pour ples annuix, par la main du prevost de Vateville, au terme de la saint Michiel.
Item, doivent garder le ruit depuis la sainte Crois en septembre jusquez à la saint Denys.
Les hommes et tenans du fieu de la Haulle, à Hauville, ont en la forest de Brotonne tout boiz secq en estant et en gesant, le vert en gesant sans caable et sans amende, pour cinq solz tournois d'amende, hors deffens, et la charteée de quesne pour X s.t., hors deffens.
Item, tout mort boiz en plaine forest, si comme il est contenu en la Chartre aux Normans.
Item, les branches de tout boiz, excepté quesne, hors deffens, jusquez à XVII piéz en hault.
Item, pasturage pour leurs bestes en ladicte forest, hors deffens, excepté chievres, depuis la my may jusques à la mi juing.
Item, pasturages pour leurs dictez bestes es mortes herbes du bysson du Lendinc, hors tailles, depuis la mi septembre jusques à la mi mars.
Item, pasnage pour leurs pors quant pasnage eschiet en ladicte forest, en payant de chacun porc douze deniers, et se leurs pors ne vont à la pesson, ilz ne doivent rien païer.
Item, la maille, le caillou, le sablon et l'argille.
Item, le faez de boiz vert en ladicte forest pour XII d.
d'amende.
Item, le faez de herbe pour douze deniers.
Item, se leurs bestez aumaillez ou cavelierez eschappent en taillez ou deffens, ilz en sont tenus païer pour chacune beste douze deniers.
Pour lesquellez franchisez dessus desclarées, lesdits hommez sont tenus païer par chacun an au roy notre sire au terme saint Michiel XX s.t.
pour plez annuex, poïéz au viconte du Pont Audemer par la main du prevost de Vateville.
Item, ilz doivent et paient pour allouagez, c'est assavoir tous homme qui a deux chevaulx ou plus,  il paie deux solz six deniers par an, moitié à la saint Michiel et moytié à Pasquez, et un homme qui n'a qu'un  cheval paye par an auxdiz termez XVIII d., et celui qui n'a point de cheval paye par an aux diz termes douze deniers.
Item,il y a une partie d'iceulx nommez dessus diz qui point ne paient d'iceulx allouages, mez paient avoinez par an, par ainsi que se lez maisons à iceulx estoient destruitez par aucune aventure, ladicte avoine seroit morte et ne seroit plus païéz.
Desquellez avoinez Jehan Baudry, pour son affouage paie par chacun an au roy notre sire au terme saint Michiel une rasiere d'avoine, à Noël un tourtel ou deux deniers, en aoust une gerbe, à Pasquez un oef.
Item, Philippe Sargant paie par chacun an aux termez dessus désclarés deux rasierez de ladicte avoine, deux garbez, un tourtel ou deux deniers, et deux oefs.
Item, Robin Gonnor paie aux termez dessus dis par chacun an une rasiere de ladicte avoine, une garbe, un tourtel ou deux deniers, et un oeuf.
Item, Raoul Gougon semblablement poie aux diz termes par chacun an deux rasieres de ladicte avoyne, deux garbes, un tourtel ou deux deniers, et deux oeufz.
Item, la dégerpie de Pierre Bosquier poie semblablement aux termes dessus diz deux rasieres de ladicte avoyne, deux garbes, un tourtel ou deux deniers, et deux oefz.
Et sont poïéez toutes lesdictes avoines à la mesure du Bouc Achart, ladicte rasiere estimée valloir un reys et un comble.
Item, Pierre Lepetit et Guieffin Lepetit doivent et poient par chacun an pour l'afouage de leurs maisons au terme de Noël quatre cappons au vicomte du Pont Audemer par la main de l'alouageur de ladicte forest.
Item, se il y a aucuns des hommes dessus dits qui soit boulenger, brasseur, faivre ou aultre ouvrier de mestier, il poie par an par la main dudit alouageur cinq solz tournois.
Item, se il y a aucun d'iceulx hommes qui y face maison ou rappareillement qui appaire par dehors, ilz poient en la main dudit alouageur cinq solz tournois.
Les habitans tenans du fieu de l'Espervier en la parroisse de Hauville ont en la forest de Bretonne le boiz sec en estant et le vert en gesant sans caable et sans amende, hors deffens.
Item ilz ont, hors deffens, la charetée de hestre vert en estant pour cinq solz d'amende, et la somme pour deux soulx, et le faiz pour douze deniers, et la charetée de quesne pour dix solz tournois d'amende.
Item, ilz ont, hors deffens, la branche de tout boiz, excepté quesne, jusques à XVII piéz en hault, sans deshounourer l'arbre.
Item, ilz ont en ladicte forest, hors deffens, tout mort boiz, si comme contenu est en la Chartre aux Normans.
Item, ilz ont, hors deffens, la mousse, la maille, le caillou, le sablon et l'argille.
Item, ilz ont, hors deffens, pasturage pour toutes leurs bestes, excepté chievres, en toute l'année depuis la my aoust jusques à la my juing.
Item, pasnage pour leurs pors touteffoiz que il est pasnage  en ladicte forest : chacun y peut avoir six pors, chacun porc pour un denier, et s'il en y a sept, le roy en aura un, et de dix un et acquicte les autres; item, de seize pors, le roy en aura un et six deniers, et s'il en y a XVII, le roy en aura deux, et choisira celui à qui les pors sont les deux meilleurs, et le roy le tiers meilleur aprés; item, tous ceulx qui paient pour six pors six deniers paient pour chacun porc à l'arriere pasnage ou dix solz tournois d'amende, et au fresengage, paient pour chacun porc maaille ou dix solz tournois d'amende; et si doivent estre menés ou portés lesdis pors à l'acquist dudit pasnage, ja si petit n'y aura, mais qu'il puisse mengier un glen; et se portés ou menéz n'y sont, ilz doivent païer au roy pour chacun porc dix solz d'amende.
Item, il y a des diz tenans un nommé Ricart Bosquier qui tient partie du dit fieu, lequel ne contient que dix acres : s'il demouroit dessus ou autre pour lui, ses pors seroient frans sans païer pasnage ne porcage.
Item, lesdiz tenans resseans pevent et doivent mener leurs pors es landes aprés le pasnage passé en ladicte forest, sans en rien païer.
Item, lesdiz tenans ont et doivent avoir en ladicte forest tous les demourans du gloïer, du cendrier, du carbonnier, du sieur d'aez, de l'espeevier, et de tous les autres ouvriers, quant la maneuvre en est ostée.
Item, ilz sont frans d'alouages et frans de coustume de vendre et d'acheter es foirez et marchiéz et es pors et  passages de toute la terre qui fu au conte de Meullenc.
Pour lesquelles franchises, usages et coustumes dessus desclarées, lesdiz hommes tenans dudit fieu sont tenus par chacun an garder le ny de l'espervier quant les petis esperviers y sont, et les doivent garder nuit et jour, mais qui leur soit commandé par le verdier de ladicte forest ou par un des sergens d'icelle, et doit avoir celui qui garde le ny un arc et deux bougons pour cachier les oyseaux, qu'ilz ne facent mal aux petiz esperviers, et prendre les malfaiteurs et mener au chastel de Vateville; et se ilz ne les pevent prendre, ilz doivent bailler les noms d'iceulx malfaiteurs au verdier de ladicte forest ou à son lieutenant, mais que ilz le sachent; et se il avenoit que lesdiz petis esperviers fussent perdus par leur faulte et mauvese garde, ilz sont tenus païer pour chacune nyée soixante soulz tournois d'amende.
Jehan Auberée et ses parchonniers, c'est assavoir Henry Dusolley et Robert Baudoyn, de la parroisse de Esturqueroye, ont droit de prendre et avoir en la forest de Brotonne tout boiz secq en estant et le vert en gesant sanz caable et sans amende, et hors deffens.
Item, la chatetée de haestre vert en estant, hors deffens, pour cinq solz tournois d'amende, la somme pour deux solz et le faes pour douze deniers, et la charetée de quesne pour dix solz tournois d'amende, et hors deffens.
Item, la mousse, la maille, le caillou, le sablon et l'argille.sanz amende et hors deffens.
Item, tout mort boiz, si comme contenu est en la Chartre aux Normans, sanz amende et hors deffens.
Item, la branche de tout boiz, excepté quesne, jusquez à XVII piés en hault, sans deshounourer l'arbre, sans amende, et hors deffens.
Item, pasturage pour toutes leurs bestes, excepté chievres, en toute l'année, excepté depuis la my may jusquez à la mi juing, hors deffens et sans amende.
Item, les demourans du gloïer, du cendrier, du carbonnier, de l'espeureur, du sieur d'aes, et de tous les autres ouvriers, quant la maneuvre en est ostée, sans païer amende.
Item, leurs pors frans, pour en payer à chacun pasnage, quant il eschiet, pour chacun porc ung denier jusquez à six, et se il en y a sept, le roy en aura ung, et se il en y a dix, le roy en aura ung, et de onze ung et ung denier, et se il en y a saize, le roy en aura ung et six deniers, et se il en y a dix sept, le roy en aura deux, et choisira tousiours celui à qui les pors seront les deux premiers meilleurs, et le roy le tiers meilleur aprés; et doivent estre menés ou portés lesdiz pors à l'acquist dudit pasnage, ja sy petit n'y aura mes qu'il puisse mengier ung glan; et se portés ou menés n'y sont, ceulx à qui les pors seront seront tenus païer pour chacun porc dix solz tournois d'amende, et tous ceulx qui payent pour les six premiers pors six deniers payent à l'arriere pasnage pour chacun porc ung denier, ou pour chacun d'iceulx dix solz tournois d'amende, et au fresengaige, pour chacun porc, maaille, ou pour chacun d'iceulx dix solz tournois d'amende.
Pour lesquelles franchises dessus desclarées, les dessus nommés sont tenus par chacun an à closre et hayer une perque et le quart d'une perque de la Haye du Mor, quant il plest au prince ou à ses gens à y cachier, et l'en le fait savoir par avenant cemonse aux dessus nommés et tenans.
Les habitans et tenans du fieu de Tybouville, en la paroisse de Hauville, ont en la forest de Brotonne tout boiz secq en estant et le vert en gesant sans caable et sans amende.
Item, la charetée de haestre vert en estant, hors deffens, pour cinq solz tornois d'amende, et la charetée de quesne pour dix solz tornois d'amende.
Item, tout mort boiz en plaine forest, comme contenu est en  la Chartre aux Normans.
Item, lez branches de tout boyz en plaine forest, hors deffens et excepté quesne, jusquez à XVII piéz en hault.
Item, pasturage pour leurs bestes en ladicte forest en toute l'année, excepté depuis la my may jusquez à la mi juing, hors deffens.
Item, pasturage pour leurs dictes bestes es mortes herbes du buysson de Lendinc, hors tailles, depuis la my septembre jusquez à la mi mars.
Item, pasnage pour leurs pors quant pasnage eschiet en ladicte forest, en payant de chacun porc douze deniers; et se leurs pors ne vont à la paisson, ilz ne doivent rien payer.
Item, la mousse, la feulle, la marie, le caillou, le sablon et l'argille.
Item, le faes de boiz vert en ladicte forest pour douze deniers d'amende.
Item, le faes d'erbe pour douze deniers.
Pour lesquellez franchises dessus desclarées, lesdiz hommes et tenans dudit fieu de Tybouville sont tenus faire et païer par chacun an au roy notre sire cinquante solz tornois à deux termes, c'est assavoir moytié à Pasques et moytié à la saint Michiel, par la main du prevost du fieu, tant pour plez anuelx comme pour guerbes, oeufs, tourteaux.
Item, s'il y a aucun des hommez dudit fieu qui soit boullengier, brasseur, faivre ou autre ouvrier de mestier, il paye par chacun an à l'alouageur cinq solz.
Item, s'il y a aucun d'iceulx hommes qui y face maison ou rapparaillement qui appere par dehors, il paye en la main dudit allouageur cinq solz.
Les hommes du seigneur de la Ferté, en la parroisse du Rougemoustier, à cause de madame sa femme, en ses fiefz dudit lieu, et auxi les hommes du seigneur de la Luiserne, à cause de son fief de la Luiserne,  ont en la forest de Brotonne le boiz sec en estant et en gesant et le vert en gesant sans caable et sans amende.
Item, tout mort boiz à mouelle en plaine forest, hors les deffens.
Item, la branche du houx et du hestre jusques à XVII piéz en hault, sans blechier l'arbre.
Item, la mousse, le caillou, la maille, le sablon et l'argille.
Item, la caretée de hestre vert en estant pour cinq soulx d'amende, et la chareté de quesne vert en estant pour dix sols.
Item, autre boiz pour leur chauffage, hors deffens, par païant l'amende acoustumée.
Item, quiconques fait maison es diz fiefz, il est quicte pour païer au roy notre sire quatre deniers, tournois, lesquieulx doivent estre baillés au prevost la nuit que ladicte maison est levée, et ledit prevost les doit baillier au fermier ou herbagier.
Pour lesquelles franchises dessus desclarées, lesdiz hommes sont tenus faire, chacun de soy, par chacun an au roy notre sire les rentes qui ensuivent, c'est assavoir trois garbez dont il en y a une de fourment, une d'orge et une d'avoine, au terme de la saint Michiel; item, au terme de Noël, un pain ou deux deniers  tournois; item, au terme de la Candeleur, un mausseis; item, au terme de Pasquez, trois eufs.
Item, tous iceulx hommes resseans esdiz fiefz, qui fournient pain pour vendre doivent chacun an pour leur four cinq soulz, moictié à la saint Michiel et moictié à Pasquez.
Lesquelles rentes dessus dictez iceulx resséans es diz fiefz doivent pater chacun an aux termes dessusdis au fermier qui est herbagier de ladicte forest pour le roy.
Lesquelles rentes dessus dictez les prevostz d'iceulx seigneurs resseans es diz fiefz doivent aidiez à assembler audit fermier sur les hommes dessus diz parroissiens du Rougemoustier, et par ce iceulx parroissiens sont, quictez de païer icelles rentes.
Les hommes resséans du fieu du Lendinc, appartenant à Colin Berteaume, sergent fieffé en la forest de Brotonne, en la Haye du Lendinc, ont le boiz sec en estant et le vert en gesant s'il n'y a caable, hors deffens.
Item, ont mort boiz tel comme conteu est en la Chartre aux Normans, hors deffens.
Item, ont pasturage à leurs bestes, hors chievres et deffens, et sy ont herbe hecque depuis la mi septembre jusques à la mi mars en buisson du Lendinc.
Item, ont les branchez en ladicte forest, de XVII piéz en hault, excepté quesne, hors deffens, et sans mehaignier l'arbre.
Item, ont la pierre, le sablon et l'argille pour eulx hesbergier.
Item, ont leurs pors frans en ladicte forest à chacun pasnage pour en pater de six pors six deniers tournois, de sept, le roy en a l'un au choit d'après celui qui aura choisy l'un de ses diz pors, item, de dix un, de XV un porc et cinq deniers, de saine un et six deniers, et de dix sept le roy en aura deux pors, et ainsi de tant que les diz hommes en auront, ilz paieront pareillement.
Item, ont tout boiz pour en païer l'amende, c'est assavoir la charetée de chesne pour dix soulz, hors deffens, la charetée de fou vert pour cinq soulz, hors deffens, et la somme pour deux soulz et le fez pour XII d.
Pour lesquelles franchises dessus desclarées, lesdiz hommes et tenans sont tenus pater chacun an au roy notre sire douze deniers tournois pour ples annuix par la main du prevost de Vateville au terme saint Michiel; item, doivent garder le ruyt depuis la sainte Crois en septembre jusques à la saint Denis.
Guillaume Tarquie, Raoullin de Gournay et Assellot de Gournay, hommes et tenans du fieu Beauchen, ont en la forest de Brotonne le boiz sec en estant et le vert en gesant sans caable, excepté chesne, hors deffens; la branche de XVII piéz en hault,  sanz mehaignier l'arbre, hors deffens.
Item, doivent avoir en ladicte forest la pasture à leurs bestes, excepté chievres, hors deffens, et leurs brebis en ladicte forest à la veue du pasteur.
Item, doivent avoir leurs pors en ladicte forest par en païant XII d.t.
à chacun pasnage pour chacun porc.
Item, doivent avoir tout mort boiz comme contenu est en la Chartre aux Normans.
Item, doivent avoir, hors deffens, la mousse, le caillou, le marne, l'argille, la noire espine, et le revelin des arbres.
Item, ont tout boiz par païant l'amende acoustumée, c'est assavoir la charetée de chesne à trois chevaulx, hors deffens, pour X s.
d'amende, et à deux chevaulx pour huit solz; la charetée de fou ou de hestre à trois chevaulx pour cinq solz, et à deux chevaulx pour quatre soulz, hors deffens; la somme de chesne pour quatre solz et la somme de fou ou de hestre pour trois solz; la charetée de boiz, c'est assavoir boul, tremble, erable, couldre et fresne, et tout autre boiz qui n'est pas dit mort boiz en la Chartre aux Normans, pour III s.t.
d'amende, et la somme pour deux solz, hors deffens.
Pour lesquelles franchises dessus desclarées, les dessus diz sont tenuz païer par chacun an au roy notre sire par la main de l'erbagier de ladicte forest les rentes qui ensuivent, c'est assavoir ledit Troquie deux eufs à Noël, et ledit Gournay et ladicte Assellot chacun de soy trois bouesseaux d'avaine au terme saint Michiel.
Et s'il y a endit fieu aucuns brasseurs, boullengiers, fevres, tallemelliers, ilz paient au roy chacun mestier cinq solz tournois.
Les hommes et tenans subgés du fieu aux Bosquiéz en la parroisse de la Haie Aubrée, ont en la forest de Brotonne tout boiz sec en estant et le vert en gesant s'il n'y a caable, hors deffens.
Item, doivent avoir tout mort boiz comme contenu est en la Chartre aux Normans, en plaine forest.
Item, ont pasturage à toutes leurs bestes, excepté chievres et deffens.
Item, ont toutes branches de tout boiz jusques à XVII piéz en hault, excepté de chesne.
Item, ont les demourans du gloïer, du carbonnier, du scendrier, de l'esperuïer, du sieur d'aez et de l'eschapleeur, quant la menneuvre en est ostée.
Item, ont leurs pors frans en ladicte forest, pour en païer de six pors six deniers, et s'il en y a VII, le roy en a un, de XVII semblablement, et de saize un auxi et six deniers, et si se monte jusques à XVII, le roy en a deux aprés les quatre  melleurs, et choisit celui à qui les pors sont; et si n'avoit point pasnage en ladicte forest, si pevent aller leurs pors en icelle, hors deffens.
Pour lesquelles franchises dessus desclarées, lesdis hommes et subgés d'icelui fieu sont tenus par chacun an à clorre le tiers d'une perche et demy quartier de la Haie du Mor quant il plest au prince.
Les hommes et tenans des fiefz aux religieuses, abbesse et couvent de Lisieux, assises en la parroisse de Hauville, ont en la forest de Brotonne le boiz sec en estant et le vert en gesant sans caable et sans amende, hors deffens.
Item, ont en ladicte forest tout mort boiz comme contenu est en la Chartre aux Normans, hors deffens, et sans amende, la mousse, le caillou, la marne, le sablon et l'argille, hors deffens.
Item, la branche de tout boiz, excepté quesne, jusques à XVII piéz en hault, sans deshounourer l'arbre, hors deffens, et sans amende.
Item, ont en ladicte forest leurs pors frans par païant pour chacun porc à chacun pasnage XII d.t., maiz que ilz voisent en la paisson.
Item, ont la charetée de quesne, hors deffens, pour X s., la charetée de hestre vert en estant pour cinq solz, la somme pour deulz solz et le faiz pour XII d.
Item, ont en ladicte forest le demourant du gloïer, du cendrier, de l'esperuïer, du sieur d'aez, de l'eschapleur et de tous les autres ouvriers, quant la manneuvre en est hostée.
Pour lesquelles franchises dessus desclarées, lesdiz hommes et tenans sont tenuz faire et clorre une perque et un quartier de la Haye du Mor quant il plest au roy notre sire à chasser en ladicte forest.
Messire Guillaume Lemerchier, curé de la Haye Aubrée, a en la forest de Brotonne, à cause de son bénéfice, le boiz sec en estant et en gesant et le vert en gesant sans caable et sans amende, hors deffens.
Item, il doit avoir, hors deffens, la charetée de hestre vert en estant pour cinq solt tournois d'amende, la somme pour deux solz et le faiz pour XII d., la charetée de quesne pour dix solz d'amende.
Item, doit avoir en ladicte forest, hors deffens, la branche de tout boiz, excepté quesne, jusques à XVII piéz en hault, sanz deshounourer l'arbre.
Item, hors deffens, doit avoir tout mort boiz, si comme contenu est en la Chartre aux Normans, sans amende.
Item, doit avoir en ladicte forest, hors deffens, la mousse, le caillou, l'argille, le sablon et la maille sans amende, item, doit avoir pasturage pour toutes ses bestes en toute l'année, hors chievres, excepté depuis la my may jusques à la my juing, et ses brebis à l'ouraille à la veue du pasteur.
Item, doyt avoir en ladicte forest, hors deffens, pasnage pour ses pors quant pasnage chiet, et y puet avoir VI pors, chacun porc pour I d., et s'il en y  a sept, le roy en aura un, et de dix un et acquicte les autres neuf, et auxi des sept les six pors; item, de XVI pors, le roy en aura I et six deniers, et s'il en y a XVII, le roy en aura deux, et choisira ledit curé les deux premiers meilleurs, et le roy le tiers meilleur aprés; et doivent estre menés ou portés lesdiz pors à l'acquist du pasnage, ja si petit n'y aura maiz qu'il puisse mengier un glan; et se portéz ou menéz n'y sont, il doit païer au roy dix solz d'amende pour chacun porc; item, quant ledit curé paie pour les premiers six pors six deniers, il paie à l'arriere pasnage pour chacun porc un denier ou pour chacun d'iceulx pors X s.
d'amende, et au fressengage paie pour chacun porc maille ou X s.
d'amende pour chacun porc; et s'il avenoit que ledit curé achetast pors aprés la saint Jehan Baptiste, quant pasnage est en ladicte forest, il paie pour chacun porc XII d.
Pour lesquelles franchises dessus desclarées, ledit curé, à cause de sadicte cure, est tenu ouvrir son eglise par chacun an et sonner ou faire sonner les clochez d'icelle pour estre receuez les avoinez deubz au roy notre sire au terme saint Michiel, quant ilz doivent estre païéz des hommes qui.
les doivent en ladicte parroisse; et est la cemonse et amonestement pour icelle avoine venir païer d'iceulx hommes qui les doivent audit jour et terme.
Les hommes tenans des religieux, abbé et couvent de Jumieges en leur fieu de Hauville, ont en la forest de Bretonne tout boiz sec en estant et le vert en gesant, sans caable, sans amende, et hors deffens.
Item, ont, hors deffens, tout mort boiz, tel qu'il est contenu en la piés Chartre aux Normans.
Item, ont la branche de tous arbres, excepté quesne, jusques à XVII en hault, sans deshounourer l'arbre.
Item, ont le fez de herbre, hors deffens, pour XII d.
Item, la mousse, le caillou, l'argille, le sablon, la maille, le genest, le genievre, la noire espine, le revolin des arbres et l'aleron, hors deffens.
Item, pasturage à toutes leurs bestes en toute l'année depuis la mi aoust jusques à la mi juing, hors chievres et deffens, et les mortes herbes en buisson du Lendinc depuis la mi septembre jusques à la my mars, hors deffens.
Et doivent avoir leurs pors en ladicte forest à tous les pasnages d'icelle, par païant XII d.t.
pour chacun porc à chacun pasnage, et se ilz n'y vont, eulx ne paiernt rien.
Item, ont la caretée de quesne, hors deffens, pour X s.t.
d'amende, et la charetée de hestre vert en estant pour V s.t.
d'amende, et la somme pour deulx soulz et le faiz pour XII d.
Pour lesquelles franchises dessus desclarées, lesdiz hommes et tenans desdiz religieux sont tenus païer par chacun an au roy notre sire au terme saint Michiel soixante six soulz tournois de ples annuix au vicomte du Pont Audemer par la main du prevost de Vateville  Item, paient allouages, c'est assavoir celui qui a deux chevaulx ou plus paie par chacun an au roy deux soulz six deniers à deux termes, moittié à la saint Michiel et moittié à Pasques; et celui qui n'a que un cheval paie aux diz termes XVIII d.t.; item, celui qui n'a point de cheval paie XII d.
aux termes dessus diz.
Item, il y a aucuns d'iceulx allouageurs qui ne paient point de allouages, maiz paient avainez, ainsi que se leurs maisons estoient destruitez par aucune aventure, ladicte rente d'avaine seroit morte et paieroient pour icelles avainez argent au prix des autres alouageurs; desquelles avainez avec gerbes, tourteaulx et eufz, Colin Gonnor, Colin Bedenguel, les hoirs Jehan et Pierre diz les Lietars, Raoul Morin, Jehan et Robin diz Guerins, doivent et sont tenuz païer chacun de soy au roy notre sire au terme saint Michiel une rasiere d'avaine, en aoust une gerbe, à Noël un tourtel ou deulx deniers, à Pasques un euf.
Item, s'il y a aucun fevre forgant ou boullengier ou ouvrier de boiz, ilz paient chacun de soy à l'alouageur V s.
Item, s'il y a aucun qui face maison ou rapareil qui y apere par dehors, il paie par la main de l'alouageur au roy notre sire cinq solz.
Et ne doivent lesdiz hommes aller, fors aux ples de la Chesnoie.
Et doivent lesdiz religieux avoir leur prevost pour appeler lesdiz hommes quant les sergent les veullent aprochier d' aucune chose d'avoir mal usé en ladicte forest.
Les hommes tenans des religieux, abbé et couvent de Jumieges, en hamel de Hertyauville, en la parroisse de Jumieges, ont en la forest de Brotonne le bois sec en estant et le vert en gesant sans caable et sans amende, et hors deffens.
Item, ilz ont et doivent avoir en ladicte forest, hors deffens, tout mort boiz, sy comme contenu est en la Chartre aux Normans.
Item, ilz ont la charettée de hettre vert en estant en ladicte forest, hors deffens, pour V soubz d'amende, et la somme pour deux soubz et le faes pour XII d.t., hors deffens; item, ilz ont la charrettée de quesne en ladicte forest, hors deffens, pour dix soubz tournois d'amende.
Item, onlt ascoutumé à prendre et avoir en ladicte forest, hors deffens, et sans amende, tout bois jusquez à XVII piés en hault, excepté quesne.
Item, ilz onlt le faes de herbe en ladicte forest, hors deffens, pour XII d.
se ilz y en vont querre et ilz sont trouvés.
Item, ilz ont en ladicte forest, hors deffens, la pierre, le caillou, la mousse, la maille, le sablon et l'argille, sans faire tieulle.
Item, ilz ont pasturage pour toutes leurs bestes en ladicte forest, hors deffens et hors quievrez, et les mortes herbes en bisson du Lendinc pour leurs dictes bestes, depuis de la my septembre jusques à la my mars, hors tailles; et sy doivent aler en ladicte forest comme dit est toutes leurs bestes en toute l'année,  excepté depuis la my may jusques à la my juing; et paient pour chacune vache XII deniers, et pour chacun veel VI d.
se ilz vonlt en ladicte forest, et se ilz n'y vont, ilz n'en paient riens, et les paient à l'aloueur au terme saint Michiel.
Item, ont et doivent avoir leurs pors frans au pasnage en ladicte forest quant pasnage y eschiet, pour païer pour chacun porc XII d., et se ilz n'y vont, ilz n'en paient rien.
Pour lesquellez franchises, usages et droittures dessus desclaréz, lesdiz hommes et tenans desdiz religieux en hamel dessus dit sont tenus païer par chacun an au roy notre sire quarante soubz de plez anniex, et deux deniers chacun de soy pour le fouage de sa maison, et une garbe de fourment et une garbe d'avoine; item, à Noël, chacun de soy, pour ledit affouage, un tourtel ou deux deniers; item, à Pasquez, pour ledit affouage, et chacun de soy, derrée d'oeufz.
Item, lesdis hommes et tenans desdis religieux doivent et paient par chacun an au roy notre sire à la saint Jehan-Bastiste XV soubz tournois pour feuille.
Item, pour chacune caraitte desdis hommes, et paie par chacun an à l'aloueur II s.
VI d.
se va au bosc, et se elle n'y va et ne doit riens.
Item, se il y a aucun qui fache maison ou reparrel qui apaire par dehors, y doibt audit alloueur cinq soubz.
Item, s'il y a aucun boulenguier fournant ou braseur ou fevre forgant ou aultre ouvrier ouvrant de mestier qui touche le fait de laditte forest, il paie chacun an audit aloueur V soubz au terme saint Michiel, et se il n'en y a nul, ilz ne paient riens.
Item, lesdis hommes et tenans desdiz religieux ne doivent aller aux ples de la forest, fors aux ples de la Chesnoye, et y doivent avoir lesdis religieux leur prevost pour apeler leurs diz hommes quant les sergens de laditte forest les veullent aprouchier d'avoir aucune chose mal usé en laditte forest.
Les hommes tenans du fieu Chopillart en la paroisse de la Haie Auberée ont en la forest de Brotonne tout boiz sec en estant et le vert en gesant, s'il n'y a caable, hors deffens, sans amende.
Item, tout mort boiz qui en la Chartre aux Normans est dit mort boiz.
Item, ont pasturage en ladicte forest pour toutes leurs bestes, excepté chievres, hors deffens.
Item, ont toutes les branches de tout boiz jusques à XVII piéz en hault, excepté le chesne, hors deffens.
Item, ont les demourans du gloyer, du carbonnier, du cendrier, de l'espereur, des sieurs d'aez et de l'eschappleur quant la menneuvre en sera ostée.
Item, ont leurs pors frans en ladicte foresr par en païant de VI pors VI d.t., et s'il y en a VII, le roy en aura I porc, et de dix jusques à XVI, pour chacun porc I d., et se ilz se montent jusques à XVII, le roy en a deux, aprés ce que celuy à qui les pors seront aura choisy les deux meilleurs; et si n'avoit point de pasnage en ladicte forest, si pevent aller leurs  pors en ladicte forest, hors deffens.
Pour lesquelles franchises dessus desclarées, lesdiz hommes et subgés d'icelui fieu sont tenuz chacun par soy et par chacun an à clorre le tiers d'une perche et demi quartier de la Haie du Mror quant il plest au prince.
Le commun et habitans du fieu de Clere en la paroisse de Hauville ont en la forest de Brotonne le boiz sec en estant et le vert en gesant sans caable et sans amende, et hors deffens.
Item, ont le boiz vert en estant pour païer l'amende, c'est assavoir la charetée de hestre par cinq soulz et la somme pour II s.
et le fez pour XII d.; item, la charetée de chesne pour X s.
d'amende, hors deffens; la branche de tout boiz, excepté chesne, jusques à XVII piéz en hault, sans deshounourer l'arbre, et hors deffens.
Item, ilz ont tout mort boiz en plaine forest, hors deffens, si comme contenu est en la Chartre aux Normans.
Item, ont et doivent avoir en ladicte forest, hors deffens, tous arbres sourannéz qui auront jeu plus d'un an à terre, se ilz ne sont premierement retenus pour le roy.
Item, ont en ladicte forest, hors deffens, pasturage pour toutes leurs bestes en toute l'année, excepté depuis la my may jusques à la mi juing, excepté chievres.
Item, ont hors deffens pasnage pour leurs pors quant pasnage y eschiet, par en païant pour chacun porc XII d., et doivent mener leurs pors à l'acquit dudit pasnage, ja si petit n'y aura maiz qu'il puisse mengier un glan, et ilz aient esté en la paisson de la forest; et se ilz n'y ont esté, ilz ne paieront rien; et se portés ou menés ne sont audit pasnage et que ilz aient esté à ladicte paisson, ilz paient pour chacun porc X s.
t.
d'amende.
Pour lesquelles franchises dessus desclarées, iceulx habitans et resséans endit fieu sont tenus païer chacun an au roy notre sire en argent sec pour ples annuix XIIII s.
païéz au vicomte du Pont Audemer par la main du prevost de Vateville.
Item, doivent païer en argent pour alouages, c'est assavoir tout homme qui a II chevaulx ou plus doit païer II s.
VI d.
à deux termes, moictié à la saint Michiel et moictié à Pasques, et un homme qui n'a que un cheval paie XVIII d.
aux diz termes, et qui n'a point de cheval paie XII d.
semblablement.
Et y a partie d'iceulx hommes dont les noms ensuivent cy aprés, qui ne paient point d'argent d'iceulx alouages, mais paient avaines et autres rentes, c'est assavoir Jehan de la Riviere deux rasieres d'avoine, qui vallent II rez et II combles boesseaux, au terme saint Michiel, un tourtel ou II d.
à Noël, deux garbes en aoust, une de blé et l'autre d'avoine, et à Pasques II eufs; Robert Lefort, une rasiere de ladicte avoyne audit terme; les hoirs Pierres Harel, deux rasieres d'avoyne, un tourtel ou II d., II gerbes et deux oefz, auxdiz termes; Jehan Petit, deux rasieres d'avoyne, I tourtel ou II d., II gerbes et II  eufz, aux termes dessus diz.
Et s'il avenoit que les maisons des dessus diz qui paient lesdictez avoinez fussent destruites par quelque aventure ou que ilz allassent demourer ailleurs, la rente seroit nulle et amortie.
Item, s'il y a aucun d'iceulx hommes demourans en dit fieu qui soient boullengiers,fevres,brasseurs ou autres ouvriers ouvrans de mestier qui touche le fait de ladicte forest, paie chacun pour son mestier au roy V s., et se ilz ne faisoient leur mestier, ilz ne paieront rien.
LA FOREST DE MONTFORT   LES FRANCS USAGIERS   LES COUSTUMIERS DE MONFORT  Partie des habitans de la parroisse du Rougemoustier ont en la forest de Montfort, en la haie de Catelon, la mousse, le caillou, le genest, le genievre, le malle à maller leurs terres ou raim, et le volin du boiz, hors deffens, et pasturage pour leurs bestes, hors chievres, et leurs brebis es ourailles, à la veue du pastour et hors deffens.
Item, puent prendre par toute ladite haie, hors deffens, tout boiz vert par païant l'amende acoustumée, c'est assavoir la charetée de fou ou de hestre, hors deffens, à trois chevaulx pour six soulz, et à deux chevaulx pour quatre solz, à un cheval quatre solz, la somme de fou ou de hestre pour trois solz; la charetée de mort boiz, c'est assavoir de boulz, de tremble, de fresne, et autres boiz qui en la Chartre aux Normans sont diz mort boiz, pour trois solz, et la somme d'icelui mort boiz pour deux solz.
Item, doivent avoir le saux, le marsaulx, en ychelle forest, sans amende, et tous iceulx boiz dessus nommés prins hors deffens.
Item, la charetée de chesne à trois chevaulx, hors deffens, pour dix soulz, et à deux chevaulx pour huit soulz, et la somme de chesne pour quatre soulz.
Pour lesquelles franchises dessus desclarées, iceulx partie de habitans, comme alouys, sont tenus païer chacun an au roy chacun XII d.
en la main de l'erbagier, moictié à Pasques et moictié à la saint Michiel.
Item, s'il y a aucun d'iceulx qui soit boullengier, fevre ou d'autre mestier, il paie à l'erbagier XII d.
pour leur four ou mestier.
Les parroessiens de Glos, c'est à savoir Pierres Dubost, Ral de Bordelles, Jehan Traves, Guillaume des Bordelles, ont leurs vaches, leurs pors, leurs brebis à l'ouraille de la forest à la  veue du pastour et hors tailleis et deffens, comme dit est; et pour leurs pors, pairont pour chacun XII d.
t.
à chacun pasnage quant ilz eschiet, voese ou non en ladicte forest; et les doivent mener ou porter à l'acquit dudit pasnage, ja sy petit n'y aura mes qu'il puisse mengier un glen, ou se porté n'y est, ilz doivent païer au fermier dudit pasnage pour le roy diz soulz tournois d'amende pour chacun porc.
Item, ilz doivent avoir la mousse, le caillou, la marne, et le genest, le genievre, et le sablon, et l'argille.
Item, ilz doivent avoir tout boiz en ladicte forest en la coustume, par en païant l'amende, c'est à savoir la cherettée de chesne à troiz chevaulx pour X s., à deux chevaulx pour VIII s., et hors deffens; la cherettée de fou ou de hestre hors deffens à troiz chevaulx pour VI s., à deux chevaulx pour V s., à un cheval pour IIII s.; la somme de chesne IIII s., la somme de fou ou de hestre III s.; la cherettée de mort boiz, c'est assavoir boul, tremble, fresne et autres boiz qui sont dits mors boiz pour III s., et la somme de mort boie pour II s.
Pour lesquelles franchises, usages et droetures dessus desclerées, lesdiz parroessiens sont tenus païer chacun par say et par chacun an au roy par la main de l'erbagier de ladicte forest« frest » dans l’édition de référence.
XII d.
t., moetié à la saint Michiel et moetié à Pasques.
Les habitans de la parrosse d'Illeville ont en la forest de Monfort le boiz sec en estant et le vert en gesant sans caable et sans rachine, et hors deffens; la branche de diz sept pies en hault, et de trois fourcs l'un, sans mehengnier l'arbre et hors deffens.
Item, ont droit de prendre et avoir en ladicte forest la pasture de leurs bestes, excepté chievres et hors deffens, et leurs brebis à l'ouralle de ladicte forest à la veue du pastour.
Item, doivent avoir et prendre en ladicte forest la mousse, le caillou, le genest, le genievre, la marne, le sablon et l'argille, et le revonin des arbres.
Item, doivent avoir et prendre le mort boiz sans amende, qui est nommé mort boiz en la Chartre aux Normans, hors deffens.
Item, doivent avoir et prendre en ladicte forest le pasnage à leurs pors, pour en poïer à chacun pasnage pour chacun porc douze deniers tournoiz, voise ou non en ladicte forest; et les doivent mener et porter à l'aquit dudit pasnage, ja sy petit n'y aura mais qu'il puisse mengier un glan, ou se porté ou mené n'y est, il doibt païer au fermier dudit pasnage pour le roy diz soulz tournois d'amende pour chacun porc.
Item, doivent avoir en ladicte forest la charetée de chesne vert à troiz chevaulx, hors deffens, pour diz soulz tournois, et à deulx chevaulx pour huit soulz; la cherettée de fou ou de hestre à troiz chevaulx pour six sous tournois, hors deffens, et à deux chevaulx pour cinq soulz tournois; la somme de chesne quatre soulz tournois, la somme de fou ou de hestre III  soulz; la cherettée de boiz, c'est à savoir boul, tremble, fresne, coudre et autre boiz qui n'est pas dit mort boiz en la Chartre aux Normans, pour trois soulz, hors deffens, et la somme pour deux soulz tournois.
Pour lesquelles franchises, usages et coustumes dessus desclerées, lesdiz paroessiens et habitans sont tenus fere et païer par chacun  an au roy notre sire, c'est à savoir les uns gerbes de blé, d'avaine, orge, et gelines; et les aucuns d'iceulx coustumiers paient moutes, aux termes acoustumés.
Jehan Lecoq et Guillaume Levavasseur ont acoustumé prendre en la forest de Monfort la mousse, le caillou, la marne, le genest, le genievre, la noere espine, et le revollin des arbres, hors deffens.
Item, doivent avoir en ladicte forest la pasture à toutes leurs bestes, hors chievres et deffens.
Item, leurs pors frans en icelle forest, par en païans XII d.t.
à chacun pasnage pour pors.
Item, doivent avoir en ladicte forest la cherettée de chesne à III chevaulx pour X s., et la cherettée de fou ou de hestre pour cinq sous, hors deffens.
Pour lesquelles franchises, usages et coustumes, les dessus nommés Coq et Vavasseur, ou leur  semblable de la paroesse de Esturville sont tenus fere et païer chacun an au roy notre sire par la main de l'erbagier deux deniers tournois, moetié à Pasques et moetié à la saint Michiel.
Guieffroy le Caron, Robert le Boullengier et Guillaume Sorel et Guillaume Nourry, et leurs semblables demourans en la paroisse d'Apetot  ont en la forest de Montfort la marne, saux, marsaux, espine, puisne, seur, aune, genest et genievre et la ronche, hors deffens.
Item, doivent avoir en ladicte forest la mousse, le caillou, le revolin des arbres et les branchez seiches, hors deffens.
Item, ont en ladicte forest pasture à leurs bestes, hors deffens, reservé la chievre.
Item, pevent prendre en ladicte forest, hors deffens, c'est assavoir la charetée de chesne à trois chevaulx pour dix soulz, à deux chevaulx pour huit soulz, la charetée de fou et de hestre à trois chevaulx, hors deffens, pour six solz, à deux chevaulx pour cinq solz; la somme de chesne pour quatre solz, la somme de fou ou de hestre pour III s.
Item, doivent païer pour chacun porc au pasnage XII d.
Item, pevent mener leurs pors en ladicte forest pour en païer pour chacun porc le porcage comme les autres coustumiers.
Pour lesquelles franchises dessus desclarées, les dessus diz et leurs semblables sont tenus faire et païer chacun an au  roy chacun de soy par la main de l'erbagier de ladicte forest XlI d.t., moictié à Pasques et moictié à la saint Michiel.
Les hommes tenans du fieu de Rondemare et des Planes, appartenant à l'abbé du Bec, et les habitans du fieu de la Motte en la parroice d'Appeville; item, ceulx dudit fieu de la Motte demourans en bourgage; item, les hommes du fieu des Portes qui à present est messire Raol d'Esneval, chevalier, et autres ses homes dudit fieu qui tiennent en bourgage; item,les hommes du fieu de la Mare Godart que tient à present messire Raol d'Onnebaut, chevalier, en laditte parroice; item, les hommes du fieu de l'Espine, seant en ladicte parroice, appartenant audit messire Raol, ont en ladicte forest de Montfort le boiz seq en estant et le vert en gesant sans caable et sans racine, hors deffens.
Item, la branche de tout boiz, hors chesne, jusquez à XVII piés de hault sans deshounourer l'abre, hors deffens, et de trois fours le mendre.
Item, la mousse, le caillou, la maille, le sablon, l'argille.
Item, tout mort boiz qui en la Chartre aux Normans est dit à mort boiz, hors deffens.
Item, la charettée de chesne à trois chevaulx pour X s., à deux chevaulx pour huit solz, la somme de un cheval pour IIII s.; la charettée de fou ou de hestre à troiz chevaulx pour VI s., à deux chevaulx pour quatre solz, la sommme II s.; le faiz de boiz, à coul d'un homme, pour douze deniers tournois.
Le pasturage à leurs bestes, exceptés chievres, et leurs brebiz à l'orée des champs à la veue du pasteur.
Item, leurs pors sont frans en ladicte forest de pasnage et herbage par païant à chacun pasnage pour chacun porc douze deniers tournois quant iceulx pasnages eschiéent, venant iceux douze deniers tournois en la main du grenetier du Bec, seigneur d'icellui fieu, et est tenu ledit grenetier venir devers le pasnageur du roy et lui bailler par escript le nombre des pors que ses hommes dudit fieu mettent en icelle forest et les depprier audit pasnageur du roy; et se lesdiz pors ne gesoient endit fieu le Roy la veille de la saint Jehan, le roy en auroit les douze deniers de pasnage; et si sont tenus iceulx hommes les mener au pasnage, ja si petit n y aura mes que il puisse mengier un glan, et se porté ou mené n y est, ilz en paieront pour chacun porc X s.
d'amende à l'erbagier du roy.
Pour lesquelles franchises dessus dictes, lesdiz hommes ne sont tenus riens païer, parce que icelx religieux du Bec avoent le dit fieu en escange.
Item, les dessus diz hommes demourans en fieu de la Motte ont pareillement telle franchise comme les dessus diz hommes, et sont frans du pasnage de leurs pors par païant pour chacun un denier, pour tant que ilz gisent la nuit de la saint Jehan Baptiste en dit fieu de la Motte, et se ilz n'y gisent ladicte nuit, ilz doivent  plain pasnage acoustumé.
Et pour leurs franchises, font chacun roy par la main de l'erbagier au terme de Noël un denier de chouquet.
Item, ceulx dudit fieu des Portes ont telles et semblaues coustumes comme les hommes dudit fieu de la Motte, et en font autelx deniers et servitudes, et les autres dudit fieu des Portes, qui tiennent en bourgage, ont et font pareillement telz servitudes, comme lesdis hommes de Portes.
Item, ceulx dudit fieu de la Mare Godart ont telle et semblable coustume comme ceulx du fieu de Rondemare, sauf que ilz en font chacun un denier au roy,  et doivent pasnage au roy, c'est assavoir douze deniers pour chacun porc, et les doivent porter ou mener pareillement comme lesdiz hommes de la Mare.
Item, ceulx du fieu de l'Espine ont tel et semblable usage en ladicte forest comme les hommes dudit fieu de la Mare.
Et ou cas que ilz ne gesooient en dit fieu la weille de ladicte saint Jehan Baptiste, ilz devroient pasnage au roy; et sont tenus de les mener au pasnage pareillement comme les aultres, sans en faire nul autre servitude.
Et sont tous icelx fiefz assis en la parroice d'Appeville.
Item, Ricard Duboiz, Robin Brunel, Colin Durant, Guillaume Lengloys, Gillot Robichon, et leurs semblables d'icelle parroisse prennent telles franchises comme ceulx du fieu de la Mare, et pour ce, font chacun chacun de soy à l'erbagier du roy deux deniers pour tourtel au terme de Noël, et paient douze deniers de pasnage quant il eschiet.
Raoul Marché, Pierres Lemere, Guillaume Miette, Robert des Jardins, la degerpie Robert Deburre, Jehan Filenoy, Guillaume Laillier, Pierres Massellin, Jehan Gougon, Martin Gougon, Thomas Vasse, Jehan Duperier, Rogier Morin, Philippot Raoul, Jehan Duprey, Gieffroy Duprey, Pierres Vallet, et Jehan Duperier le jeune, partie parroissiens et habitans en hamel des Noées et partie en hamel du Taq en la paroisse d'Espreville, nommés alouys, ont en la forest de Montfort la mousse, le caillou, la blanche marne.
Item, ont la noire espine, le genest, le genievre, et le revolin des arbres pour eur ardoir et pour fere cloture, hors deffens.
Item, ont en ladicte forest le fou et le chesne, pour l'amender, c'est assavoir la charettée de chesne à trois chevaulx pour dix soulz, hors deffens; item, la charettée de hestre à trois chevaulx pour six soulz tournois la charetée de fou à trois chevaulx pour VI s., à un cheval pour quatre solz; la charetée de chesne à deux chevaulx pour VIII s., la somme pour quatre soulz; la charetée de mort boiz, c'est assavoir  boul, tremble, fresne, et autre boiz qui en la Chartre aux Normans est nommé mort boiz, pour III s.
Item, leurs bestes aubmailles franches en icelle forest; item, pevent aller leurs bestes à laine en ladicte forest si avant que l'en puisse veoir le cler des champs, hors deffens; item, leurs bestez pevent aller en ladicte forest quant la pesson est bonne, pour en païer au pasnage pour chacun porc XII d.
Pour lesquelles franchises dessus desclarées, lesdiz habitans sont tenus païer chacun an au roy chacun XII d.
à sa recepte du Pont Audemer, moictié à la saint Michiel et moictié à Pasques.
Les habitans de la ville de Montfort ont en la forest dudit lieu le boiz sec en estant et le vert en gesant, mais que ce soit sans rachine et qu'il tiengne en terre, hors deffens.
Item, ilz ont en ladicte forest les briseures et les branches vollées par vent en toute ladicte forest, depuis le pie jusques à XVII piéz en hault, pourveu que ce soit sans deshounourer l'arbre et hors deffens.
Item, lesdiz coustumiers ne pevent avoir rien du chesne, se ce n'est briseure par vent, par l'amende, laquelle amende est de chacune charetée de chesne vert dix soulz.
Item, doivent avoir en ladicte forest de trois fourquez de fou l'un, pourveu que ce soit le mendre, par toute ladicte forest, hors deffens.
Item, doivent avoir en ladicte forest le mort boiz, le sablon, la mousse, le caillou, la marne, l'argille, hors deffens.
Item, s'ilz prennent boiz vert en icelle forest et coustume, ilz en sont tauxés selon la coustume d'icelle forest, selon le meffait raporté par les sergens d'icelle forest.
Item, leurs chevaulx, pors, vachez pevent aller en ladicte forest, hors deffens, et leur brebis aller en icelle forest à la veue du pasteur estant es champs.
Item, quant il y a pasnage en ladicte forest, ilz sont quictez pour païer au roy pour chacun d'iceulx pors un denier, mais que iceulx pors gisent es maisons d' iceulx coustumiers la vegille de la saint Jehan.
Pour lesquelles franchises dessus desclarées, lesdiz parroissiens sont tenus païer chacun an au roy notre sire par la main de son fermier herbagier en ladicte forest chacun un denier la vegille de Noël.
Guillaume Baudouin, Collin Coeppel, Lorens du Val, Thomas le Fevre, Jehan Lebarbier, Guillaume Lebarbier, Vicent Lecristelier, Robin Lengloiz et Michel Morin, paroessiens et habitans de la paroesse de Brestot, ont acoustumé prendre et avoir en la forest de Monfort le boiz sec en estant et le vert en gesant, sans caable et sans rachine; la branche de diz sept piés en hault, et de troiz fours l'un, hors deffens.
Item, ilz doivent avoir en icelle forest le pasturage à toutes leurs bestes, hors chievres, c'est assavoir  leurs pors, hors deffens, et leurs bestes à llaines es vallées qui sont pasturages anciens de ladicte forest, sans entrer plus avant en la forest, à veue du pastour.
Item, ilz ont acoustumé à prendre la mousse, le caillou, le marne, le genest, le genievre, la briere, par toute ladicte forest, hors deffens; et pevent prendre du boiz pour leur coustume, hors deffens, par en païant de la cherettée de chesne à trois chevaulx X s., à deux chevaulx VIII s., hors deffens, la cherettée de fou ou de hestre à III chevaulx pour VI s., à H chevaulx V s., à ung cheval pour IIII s., la somme de chesne ou hestre III s., la charettée de mort boiz, c'est assavoir boul, tremble, fresne, et autres boiz qui se dient mort boiz en la Chartre aux Normans, pour II s.
Et pour les pors, doivent païer pour chacun XII d.,; item, à chacun pasnage, quant il eschiet, voyse ou non en ladicte forest, et les doivent mener à l'aquit, ja sy petit n'i ait maiz qu'il puisse menger ung glen; et se porté n'i est, il doit païer au fermier du pasnage pour le roy X s.t.
d'amende pour chacun porc.
Pour lesquelles franchises, usages et droetures dessus desclerées, lesdiz habitans sont tenus païer chacun par soy au roy VIII journés de garde à la porte du chastel de Monfort en temps de guerre, à leurs despens, et se plus de VIII jours faisoient ladicte garde, seroit aux despens du prince.
Et sy sont tenus fere la huée aux loups, et la haie quant le prinche y chasse ou fait chachier, à leurs despens.
Jehan Pocquet, Ricart Poquet, Martin Guillevert, Guillaume Alles, Ricart Ducreux, Jacques Mareste, et leurs semblables du fieu de la Mare Godart, Pierre de la Cappelle, du fieu de la Motte de Montfort, hommez du seigneur de Marbeuf en la parroice de Cuverville, ont en la forest de Monfort le boiz sec en estant et le vert en gesant, sans caable et sans racine, hors deffens; les branches volées, le tiers fourc et le mendre, et les branches jusques à XVII piés en hault, sans deshounourer l'abre, hors chesne, et hors deffens.
Item, doivent avoir en icelle forest le pasturage à leurs bestes, hors chievres et deffens, et leurs brebiz à l'ourée à la du pasteur.
Item, doivent avoir en ladicte forest le boiz vert en estant, par poïant l'amende, c'est assavoir la charettée de chesne à troiz chevaulx, hors deffens, pour dix solz, à deux chevaulx pour huit solz, la charettée de fou ou de hestre à trois chevaulx, hors deffens, pour six solz tournois, à deux chevaulx pour quatre solz, la somme de chesne, hors deffens, pour quatre solz tournois, la somme de fou ou de hestre, hors deffens, pour deux solz tournois, et le fez à coul pour douze deniers; la charettée de boiz, c'est assavoir de tremble, de boulz, de fresne, et autres mort boiz qui en la Chartre aux Normans n'est pas dit mort boiz,  hors deffens, pour trois solz.
Item, doivent en icelle forest avoir leurs pors frans de herbaige et pasturage et de pasnage quant il eschiet par païant pour chacun porc douze deniers à chacun pasnage, exepté Pierre de la Cappelle qui ne doit qu'un denier pour chacun porc et deux gerbes d'avaine au terme saint Michiel et deux pains à Noël du pris de deux  deniers parisis pour toutes rentes; et sont tenus les dessus dis parroissiens et leurs semblables porter et mener leurs diz pors à l'acquit dudit pasnage, ja si petit n'i aura, mêmes qu'il puisse mengier un glaen; ou se porté et mené n'y est, doivent pour chacun porc dix solz d'amende au roy, venant en la main du fermier dudit pasnage.
Pour lesquelles franchises dessus desclarées, Jehan Pocquet, Ricart Pocquet, Ricart Ducreux, Guillaume   Alles, et Jacquet Mareste sont tenus païer chacun par soy et par chacun an sept deniers tournoys pour tous fermages au terme de Noël par la main de l'erbagier; item, Ricart Cauvin, Robert Drouet et Guillaume Lellouyn sont tenus païer au roy chacun an et chacun par soy une gelline et deux tourteaulx du pris de deux deniers parysis en la main de l'erbagier.
Item, s'il y a aucuns d'iceulx qui soit boulengier, fevre, brasseur, caron, faiseur de saïelles, de fiseaulx ou de pelles, ou d'autres mestiers quelconques touchant le fait de la forest, et tenans attelier en leurs domicilles, chacun d'iceulx sera tenu païer au roy par chacun an cinq solz en la main de l'aloueur, etc.
Guillaume Moullant, Thomas Glachoy, Michel Hauchart, Jehan Rogier, et Guillaume de Lions, hommes tenans du fieu de Beusemouchel assis en la paroesse d'Appeville, ont en la forest de Monfort le boiz vert en gesant se il n'i a caable, et le sec en estant, hors deffens.
Item, ont les branches jusques à diz sept piés en hault, sans deshounourer l'abre.
Item, ont de trois fours l'un, le mendre.
Item, ont le pasturage de leurs bestes par toute ladicte forest, hors deffens, et auxi leurs brebis pevent aller en icelle forest, sy avant que le pastour puisse veoer le cler des champs.
Item, ont tout mort boys ainssy qu'il est contenu en la Chartre aux Normans, hors deffens.
Item, ont le genest, le genievre, la mousse, le caillou, la marne, le sablon et l'argille.
Pour lesquelles franchises dessus desclérées, les dessus nommés sont tenus païer chacun an par soy au roy notre sire par la main de l'erbagier de ladicte forest VI d.t.
au terme saint Michiel.
Le commun et habitans de la paroisse de Bouquetot ont en la forest de Montfort le genest, le genievre,tout bois apellé mort boiz.
Item, la mousse, le caillou, la maille, sans y faire treul.
Item, le revolin des arbres.
L'argille et le sablon.
Item,  la noire espine.
Leurs bestes franchez es pastures de ladicte forest, tout hors deffens, et excepté chievres, et leurs brebiz à l'ouraille du boiz à la veue du pasteur.
Item, ont et doivent avoir leurs pors frans en ladicte forest, par en païant pour chacun porc XII d.t à chacun pasnage quant il eschiet, voise en ladicte forest ou non, et les doivent mener ou porter au pasnage, ja sy petit n'y aura mais qu'il puisse mengier un glan; ou se porté n'y est, doit païer au fermier du pasnage dix solz tournois pour chacun porc.
Item, ont la charetée de chesne vert à trois chevaulx pour dix soulz, et à deux chevaulx pour huit soulz, hors deffens; la charetée de fou, hors deffens, à trois chevaulx pour six soulz, et à deux chevaulx pour cinq soulz, et à un cheval pour IIII s.
t., hors deffens.
Pour lesquelles franchises dessus desclarées, lesdiz habitans sont tenus paër par chacun an, à chacun par soy, au roy notre sire par la main de l'erbagier de ladicte forest XII d.t., moictié à Pasques et moictié à la saint Michiel.
Item, s'il y a aucun des diz parroissiens qui soit boullengier, il sera tenu païer au roy deulx soulx pour son four aux termes dessus diz.
Les habitans de la paroisse de Catelont et du seigneur du lieu de Catelont sont alouys et ont en la forest de Montfort la mousse, le caillou, la maille, l'argille, et le sablon, sanz faire treul, hors deffens.
Item, ont mort boiz qui en la Chartre aux Normans est dit mort boiz.
Item, ont le demeurant du boiz qui est livré en icelle forest par chacun an au seigneur de Catelont.
Item, ont leurs pors frans de pasnage et de pasturage, hors deffens, et frans de pasnage par païant pour chacun porc XII d.
venant en la main du seigneur de Catelont, touteffoiz que pasnage chiet, et les doit ledit seigneur de Catellont deprier au pasnage du roy.
Item, ont en icelle forest tout boiz vert par païant les amendez acoustumées c'est assavoir la charetée de chesne à trois chevaulx, hors s, pour X s.
t., à deux chevaulx pour huit solz; la charetée de fou ou de hestre, hors deffens, à trois chevaulx pour six solz, et à deux chevaulx pour cinq solz; la somme de chesne, hors defens, pour quatre solz, la somme de fou ou d'estre pour trois la charetée de boiz, c'est assavoir boul, tremble, fresne, autres boiz qui ne sont pas diz mors boiz en la Chartre aux Normans, hors deffens, pour III s., et la somme pour deux solz.
Pour esquelles franchises dessus desclaréez, lesdiz hommes alouys sont tenus païer par chacun an chacun par soy au roy XII d.t.
par la main de l'erbagier de ladicte forest, moictié à Pasques et moictié à la saint Michiel, excepté Jehan Duvet, Pierre Rollant, et Jehan Lengloiz qui ne paient chacun an chascun que six deniers tournois aux deux termes dessus diz.
Les alouys de la parroisse d'Esquaquellont ont en la forest de Montfort la mousse, le caillou, le maille, le genest, le genievre, et le revolin des arbres, hors deffens.
Et pour ce, sont tenuz païer chacun an au roy chacun XII d.t.
par la main de l'erbagier de ladicte forest, moictié à Pasques et moictié à la saint Michiel.
Jehan Bertaut, Jehan de la Blarie, Jehan Belvet, Estienne Belvet, Jehan Baptiste, Pierres de Foullongne, Pierre Hautemont, tous parroissiens et habitans d'Esquaquelont, et leurs semblables d'icelle parroisse, ont en la forest de Montfort le boiz sec en estant et le vert en gesant, hors la racine, et la branche de dix sept piéz en hault, sans deshounourer l'arbre.
Item, de trois fourqs, l'un, le mendre d'iceulx, hors deffens.
Item, pasturage à leurs bestes, hors tailles et deffens, excepté chievres; item, ilz ont leurs brebis par toute ladicte forest, hors deffens, et à la veue du pasteur.
Item, la mousse, le caillou, la marne, le genest, le genievre, le sablon et l'argille.
Item, le mort boiz qui est nommé en la Chartre aux Normans, hors deffens, sans amende.
Item, doivent avoir en icelle forest, à heure deue, sans deffens, tout boiz pour en païer l'amende comme les autres coustumiers, sans rien forfaire, c'est assavoir la charetée de quesne à trois chevaulx pour X s., et à deux chevaulx pour huit soulz, hors deffens; la charetée de fou ou hestre, hors deffens, à trois chevaulx pour six soulz, à deux chevaulx pour cinq soulz, et à un cheval pour quatre soulz; la somme de hestre pour trois soulz; la charetée de mort boiz, de trembles, de boulz, de fresnes et d'autres boiz qui sont diz mort boiz, pour III s., et la somme d'icelui mort boiz pour deuls soulz.
Pour lesquelles franchises dessus desclarées, lesdiz parroissiens sont tenus païer chacun par soy et par chacun an au roy par la main de l'erbagier de ladicte forest certaine rente, c'est assavoir les uns garbez de bley et d'avaine et gelinez, et les aultres avaine sesche et argent aux termes acoustumés.
Jehan Asselin dit Bourdet, Henry Pinchon, Thomas Lerat, Pierre Laignel, Jehan Lesage, de la parroisse de Glos, et leurs semblables,  ont en la forest de Montfort le boiz sec en estant et le vert en gesant, hors la rachine; la branche de dix sept piéz en hault; de trois fourqs l'un.
Item, pasturage à toutes leurs bestez, excepté chievrez et hors deffens, et leurs brebis en icelle forest à la veue du pasteur.
Item, la mousse, le caillou, la marne, le genest, le genievre, le sablon et l'argille.
Item, doyvent avoir tout boiz, hors deffens, par païant l'amende acoustumée, c'est assavoir la charetée de quesne à troix chevaulx pour dix soulx, et à deux  chevaulx pour VIII s., la charetée de fou ou hestre à trois chevaulx pour six soulx, à deulx chevaulx pour V s., à I cheval pour .; la somme de chesne pour IIII s., la somme de fou pour trois  la charetée de mort boiz, c'est assavoir boul, trempe, fresne, et autre boiz qui sont diz mort boiz en la Chartre aux Normans, pour trois soulx, la somme de mort boiz pour deulx soulx.
pour lesquelles franchises dessus desclarées, ledit Asselin est tenu païer chacun an au roy notre sire cinq garbes d'avaine à la saint Michiel, une poulle à Noël, et deux tourteaux du pris de deux deniers chacun tourtel, et cinq eufz.
Item, Henry Pinchon est tenu païer chacun an au roy trois garbez d'avaine au terme saint Michiel, une poulle et deux tourteaux, chacun du pris de quatre deniers tournois au terme de Noël.
Et chacun de leurs diz semblables tel service et redevance comme les dessus diz Henry et Jehan aux diz termes.
Guillaume Baquene, Jehan Lemarsis, Robert Bovelle, Jehan de Candos, Guillaume Bout, Guillaume Pourpeus, et leurs semblables alouis de la parroisse de Flancourt, ont en la forest de Monfort la maille, le caillou, le sablon, l'argille, la mousse, le genest, le genievre, le saux et marsaux, et le revolin des arbres, hors deffens.
Item, ont tout mort boiz, tel comme contenu est en la Chartre aux Normans.
Item, leurs pors frans au pasnage pour en païer pour chacun porc XII d.; et pasturage à toutes leurs bestes, hors deffens, excepté chievres; et si pevent aller leurs brebis en ladicte forest à la veue des champs.
Item, ont la charetée de quesne vert à trois chevaulx pour X s., la charetée de hestre à trois chevaulx pour six soulz; item, la somme de fou pour III s., et le fez à un homme pour XII d.
Pour lesquelles franchises dessus desclarées, les dessus diz nommés alouys et leurs semblables de ladicte parroisse sont tenus faire chacun an chacun par soy au roy notre sire XII d.
t., moictié à Pasques et moictié à la saint Michiel, par la main de l'erbagier de ladicte forest.
Lucas de Tourville, escuïer, Jehan Delamare, escuïer, Jehan Davy, Gaynier Duhamel, Pierres Lemonnier, Thomas Duhamel, les hoirs Jehan Pointel, Jehan Dusoullet, Jehan Duquemin, Robert Duhamel Robert Duchemin, Henry Yon, Guillaume Suplis, les Aucarbonnier, Pierre Duprey, escuïer, et Colin Louete, tous parroissiens et habitans de la parroisse de Tourville,  ont en la forest de Montfort la charetée de quesne à trois chevaulx pour X s., hors deffens, et  à deux chevaulx pour huit soulz; la charetée de fou ou de hestre à trois chevaulx, hors deffens, pour six soulz, à deux chevaulx pour cinq soulz, et à un cheval pour quatre solz; la somme de chesne, hors deffens, pour quatre soulz; la somme de fou ou de hestre pour trois soulz; la charetée de mort boiz, c'est assavoir boul, tremble, fresne, et autres boiz qui ne seront des mors boiz contenus en la Chartre aux Normans, pour trois soulz, hors deffens.
Item, ont leurs pors frans en ladicte forest pour en païer par chacun porc XII d.t.
à chacun pasnage.
Item, ont toutes leurs bestez franches es pasturages de ladicte forest, excepté chievres et hors deffens, et leurs brebis à l'ouraille de ladicte forest à la veue du pasteur; et pour leurs pors, doivent païer pour chacun porc XII d.t., comme dit est, voisent ou non en ladicte forest, et les doivent mener ou porter à l'acquit dudit pasnage, ja sy petit n'y aura mais qu'il puisse menger un glan, et se porté n'y est, doit païer au fermier du pasnage pour le roy X s.
tournois d'amende pour chacun porc.
Item, doivent avoir en ladicte forest toutes et semblables coustumes comme ont acoustumé avoir les aultres coustumiers et ramagiers d'icelle forest, comme alouys.
Pour lesquelles franchises dessus desclarées, lesdiz parroissiens sont tenus faire et païer chacun an au roy notre sire chacun de soy par la main de l'erbagier de ladicte forest XII d.
tournois, moictié à Pasques et moictié à la saint Michiel.
Jehan Dupuis, Raoul Travers, Jehan Bellengier, Robert Pillart, Robert Gourdin, Pierre Pillart, Robin Plangon, tous de la parroisse de Tierreville, et leurs semblables de ladicte parroice, ont en la forest de Montfort la maille, la mousse, le caillou, le genest, le genievre, la noire espine, le sablon, l'argille, et le revolin des arbrez, et la ronche.
Item, ont en ladicte forest, hors deffens, les pastures à leurs bestes, excepté chievres et les brebis qui n'y pevent aller, fors à la veue des champs, hors tailles et deffens, comme dit est.
Item, ont la charetée de chesne à trois chevaulx pour X s., à deux chevaulx pour VIII s., la charetée de fou ou de hestre à trois chevaulx pour VI s., à deux chevaulx pour V s., à un cheval pour quatre solz, la somme pour trois soulz, le tout hors deffens; la charetée de mort boiz, c'est assavoir tremble, fresne, et aultres boiz qui sont diz mors boiz, pour II s.
Et pour leurs pors, pour chacun porc, XII d.
au pasnage quant il chiet, voise en ladicte forest ou non; et les doivent mener ou porter à l'acquit, ja si petit n'y aura mais qu'il puisse mengier un glan; et se porté ou mené n'y est, il doit païer au fermier dudit pasnage pour le roy X s.
d'amende pour chacun porc.
Pour lesquelles franchises dessus desclarées, lesdiz parroissiens et leurs semblables  d'icelle paroisse sont tenus païer chacun par soy et par chacun an au roy notre sire par la main de l'erbagier de ladicte forest XII d.t., moictié à Pasques et moictié à la saint Michiel.
Les parroissiens et habitans de la parroisse de Braietot nommés alouys, et autres de ladicte parroice leurs semblables, ont en la forest de Montfort la mousse, le caillou, la maille, le sablon, l'argille, le genest, le genievre, la noire espine, et le revolin des arbres, hors deffens.
Item, pasturage pour leurs bestez en ladicte forest, hors deffens, excepté chievres et leurs brebis aux ourailles de ladicte forest à la veue du pasteur.
Item, pasnage pour leurs pors en ladicte forest hors deffens, quant pasnage y eschiet, par en païant XII d.t.
pour chacun porc se ilz vont au pasnage, et  se ilz n'y vont, ilz n'en paient rien; et les doivent mener ou faire mener audit pasnage, ja sy petit n'y aura mais qu'il puisse mengier un glan, et qu' ilz aient esté en la paisson de ladicte forest; et se menés ne sont à l'acquit dudit pasnage, ceulx à qui les pors seront paieront au roy pour chacun porc, ja si petit n'y aura, X s.t.
d'amende.
Item, ont en ladicte forest hors deffens bois pour leur coustumez par en païant  de la caretée de quesne à trois chevaulx X s.t.,à deux chevaulx VIII s., et la somme pour IIII s.; item, la charetée de hestre ou fou, hors deffens, à trois chevaulx pour VI s., à deux chevaulx pour V s., la somme pour deux soulz; item, la charetée de mort boiz en ladicte forest hors deffens, c'est assavoir boul, tremble, fresne, herable, et tout autre boiz qui n'est pas dit mort boiz en la Chartre aux Normans, pour trois soulz.
Pour lesquelles franchises dessus desclarées, lesdiz parroissiens sont tenus païer chacun de soy au roy notre sire chacun an par la main de l'erbagier de ladicte forest XII d.t.
Item, s'il y a aucun brasseur brassant, fevre forgant, boullengier fournant, ou autre ouvrier ouvrant de mestier qui touche le fait de ladicte forest, à cause de ladicte coustume, ilz paient chacun de soy par an audit alloueur deulx soulx.
Guieffroy Leroy, Jehan Doulley, Guillaume Godin, Jouen Delanoée, Jehan Larchier, et Pierres Doullé, parroiciens et habitans de Braietot,  tant pour eulx que pour leurs semblables de ladicte parroice, ont en la forest de Montfort le boiz sec en estant el le vert en gesant, sans caable et sans rachine, hors deffens; la branche de XVII piéz en hault, excepté quesne, hors deffens, et sans deshounourer l'arbre; et de trois fours l'un, hors deffens.
Item, ilz ont et doivent avoir en icelle le pasturage à toutes leurs bestes, hors chievres, c'est assavoir leurs pors, hors deffens, et leurs bestes à laine à l'ouraille de ladicte forest à la  veue du pasteur et es vallées qui sont pastures anciennes de ladicte te forest.
Item, ilz ont en ladicte forest, hors deffens, la mousse, le caillou, la maille, le genest, le genievre, la brier, le sablon, l'argille, et la noire espine.
Et pevent prendre du boiz d'icelle forest pour leurs coustumez, hors deffens, par en païant de la charetée de chesne à trois chevaulx X s.t., et à deux chevaulx VIII s., la somme IIII s.; la charetée de fou et de haistre, hors deffens, à trois chevaulx pour VI s., à deux chevaulx pour V s., à un cheval pour IIII s., et la somme pour trois soulz; la charetée de mort boiz, c'est assavoir le boul, tremble, fresne et autre boiz qui n'est pas dit mort boiz en la Chartre aux Normans, pour III s.
Et pour leurs pors, doivent païer pour chacun porc XII d.t.
à chacun pasnage quant il eschiet, voise en ladicte forest ou non; et les doivent mener ou porter à l'aquit dudit pasnage, ja sy petit n'y aura mes qu'il puisse mengier un glan; et se portés ou menés n'y sont, ilz doivent païer au roy ou à son fermier  dudit pasnage X s.
d'amende pour chacun porc.
Pour lesquelles franchises, usages et coustumes dessus desclaréez, lesdiz hommes et leurs semblables sont tenuz païer chacun de soy par chacun an au roy notre sire au terme saint Michiel une garbe de blé et quatre d'avaine; à Noël chacun de soy une gueline, deux tourteaux, ou pour chacun tourtel deux deniers; à Pasques, chacun de soy cinq eufz, excepté Jehan Theroude, Jehan Michiel, Pierre Doullé, lesquieulx chacun de soy paient par chacun an au roy notre sire audit terme saint Michiel trois garbes d'avoine.
Item, s'il y a aucun ouvrier de mestier qui touche le fait de ladicte forest, comme fevre forgant, ou boullengier fournyant, ou brasseur brassant, ou d'autre mestier qui touche le fait de ladicte forest comme dit est, il paie chacun an au roy en la main de l'aloueur XII d.
Les parroissiens et habitans de la parroisse de Cauverville, c'est assavoir Guillaume Alléz, Ricart Ducreux, et leurs semblables de ladicte parroice tenans du fieu de Beusemouchel, ont en la forest de Montfort la branche de XVII piés en hault et le tiers fourq, le mendre, sanz meffaire à l'arbre, hors deffens.
Item, le sec boiz en estant et le vert en gesant, et la briseure, hors deffens.
Item, la mousse, le genest, le genievre, la maille le caillou, la moire espine et le sablon, hors deffens.
Item, pasturage pour leurs bestes par toute ladicte forest, hors chievres et deffens, et pour leurs brebiz pasturage à l'ouraille de ladicte forest à la veue du pasteur.
Pour lesquelles franchises dessus desclarées, les dessus diz et leurs semblables sont tenus païer chacun par soy par chacun an  au roy par la main de l'erbagier de ladicte forest sept deniers tournoiz au terme saint Michiel.
Item, lesdiz parroiciens de ladicte parroice de Cauverville, c'est assavoir Jehan Ducreux, Robert Morice, Jehan Aalléz, et leurs semblables sont appelléz alouys, lesquieulx dessus diz ont en la forest de Montfort, hors deffens, c'est assavoir la mousse, le caillou, le genest, le genievre, la noire espine, le revolin des arbres, et le sablon, et tout boiz par païant l'amende, hors deffens, c'est assavoir la charetée de quesne à trois chevaulx pour X s., et à deux chevaulx pour huit soulz, et la charetée de fou ou de hestre à trois chevaulx pour VI s., et à deux chevaulx pour V s., et à un cheval pour quatre soulz, la somme de chesne quatre soulz,  la somme de fou ou de haistre IIII s.; la charetée de mort boiz, c'est assavoir boul, tremble, fresne et autres boiz qui sont diz mort boiz, pour troys soulz, et la somme pour deux soulz.
Item, pasturage pour leurs bestes par toute ladicte forest, hors chievres et deffens, et pasturage à leurs brebiz à l'ouraille de ladicte forest à la veue du pasteur.
Pour lesquelles franchises dessus desclarées, les dessus diz sont tenus païer chacun an chacun de soy par la main de l'erbagier de ladicte forest XII d.t., moictié à la saint Michiel et moictié à Noël.
LES FORESTZ DU TRAIT ET DE MAULEVRIER   LES FRANS USAGIERS  Les religieux, abbé et couvent de Jumieges ont et doivent avoir en la forest du Trait et de Maulevrier, à cause de leur abbaye et aultres manoirs appartenant à ycelle, c'est assavoir pour le corps de leur dicte abbaye, par chacun an, XII foux et ung fourc à chois, hors deffens, et ung fou pour l'usage de leurs avirons, et pour ce paient aux gens du roy notre sire chacun an à la feste de saint Pierre et saint Pol IIII moutons, XXIIII pains, huit gallons de vin et huit gallons de cervoise, lesquieux se poient de present au conte de Savoye pour cause de la terre de Maulevrier.
Item, ilz ont en ladicte forest du Trait, pour leur granche du Val de Ducler, ung fourc à Pasquez, et tout le merrain necesere pour leurs moulins de Ducler, par livrée du verdier, hors deffens; mes lesdiz religieux en pevent prendre et faire les plommas, paleis et pagnons en l'absence du verdier, toutes fois que besoing en est es diz moullins; et pour ce, les gens du roy notre sire ont acoustumé prendre es diz moullins cinquante deux boisselles de mouture, telle comme elle vient es diz moullins, moitié rés et moitié comblez, et une somme de gru, qui de present se poient audit conte comme dit est.
Et se le roy notre sire venoit ou demouroit audit lieu du Trait, il auroit son franc moudre es diz moullins, et le verdier qui de present y est, quant à lui de meme a en son nom son franc moudre; et on fait livrée de nouvel boys aux diz religieux, le viel, se n'est en euvre, est aux officiers du roy notre sire.
Item, lesdiz religieux ont en ladicte forest du Trait, pour leur manoir du Mont de Ducler, boys pour hebergier et pour l'aire carues et caretes, par livrée, hors deffens; pour ardoir, du  boys vert en gesant et du sec en estant; houx pour faire closture; pasturage pour les bestes et pasnage pour les pors dudit manoir, hors deffens.
Et le conte de Savoye, ayant le droit du roy notre sire comme dit est, prent chacun an audit manoir cinq mines d'avoine à la saint Michiel, IIII mines d'orge, soixante gerbes, XX de blé, XX d'orge et XX d'avoine, trois gellines et demie à Noël et VI boisseaux de mesteil.
Item, ilz ont pour leur manoir du Val Bonet ung fou à chois à Noël par livrée du verdier; et les gens dudit conte ayant le droit du roy notre sire comme dit est, prennent sur ledit manoir soixante gerbes, tant de blé, orge, que d'avoine.
Item, ilz ont pour leur manoir du Mouschart II foux livrés par le verdier; pasturage pour les bestes dudit manoir et pasnage pour les pors dudit lieu; et en poient chacun an II mines d' orge qui de present se poient audit conte.
Item, ilz ont en la plaine forest de Maulevrier, pour leur moullin de Caudebec, ung fou et fours et branches à faire le cercle dudit moullin, et pour leur manoir de Norreville une chouque chacun an; et si puent les chevaulx des hommes desdiz religieux pestre en ladicte forest en allant et venant de Norreville à Jumiegez ou au marchié à Caudebec, portans des blés dudit manoir, hors tailleis et deffens.
Et pour ce, les gens du roy notre sire prennent chacun an à la saint Pierre et saint Pol II mouttons, XXIIII pains, huit gallons de vin et huit gallons de cervoise, et sy prennent chacun an sur ledit moullin de Caudebec II mines de fourment, lesquelles choses se poient de present audit conte, comme dit est.
Jehan Morellet, à cause de son hostel d'Anquetierville, a en la forest du Trait et de Maulevrier boiz pour son ardoir par livrée du verdier, hors deffens.
Item, est franc pour tous ses pors estans en son dit manoir sans rien païer.
Item, franc herbage et pasturage pour toutes bestes, excepté chievres et deffens.
Item, la pierre, l'argille, la marle, le sablon, pour son usage et hors deffens.
Pour lesquelles franchises dessus desclarées, ledit Morallet et ses sucesseurs sont tenus faire et païer chacun, an au seigneur de Maulevrier, à la recepte dudit lieu de Maulevrier, douze boesseaux d'avaine.
Et depuis, par information faite, rapportée devers messieurs tenans l'Eschiquier des forez à Rouen, à Quasimodo l'an mil IIIIC et sept, ilz ont délivré à icellui Morellet, à cause dudit hostel, franc hebergage, et en ot lettres.
Phelipot Poupart, à cause de son hostel de Cretot, a en la forest du Trait et de Maulevrier le quesne en hault boiz pour raisonner, pour amender; le haistre et autre vif boiz pour chauffer pour l'amende; le mort boiz franchement, sans amende, ainsi que contenu est en la Chartre aux Normans.
Herbage, pasturage et pasnage pour ses bestes franchement, sans amender.
La pierre, le sablon, l'argille, et la maille, franchement, sans amender.
Item, franchement, sans amender, un fou à Noël.
Le curé de Buibec, à cause de son benefice, a en la forest du Trait et de Maulevrier bois pour ardoir deux fois l'an, c'est assavoir à Noël et à la saint Jehan, par livrée du verdier.
Item, ses pors frans de pasnage quant il eschiet, sanz rien païer s'il ne les acheté apres la saint Jehan, et s'il les acheté apres ladicte saint Jehan, il paiera pour chacun porc XII d.
Item, il a franc pasturage en ladicte forest pour toutez ses bestez, hors chievres et deffens; et se ilz estoient trouvéz en tailles ou deffens de ladicte forest, il sera quicte pour païer pour chacune beste aumaille eschapée quatre deniers, pour porc un denier, pour bestes à laine maaille.
Item, il a pierre, maille, caillou, sablon et argille en ladicte forest pour lui clorre et hebergier.
Pour lesquelles franchises dessus desclarées, ledit curé est tenu dire chacun moys une messe pour le roy, et à toutes ses messes, doit avoir en recommandation le roy, la royne et tous les enffans.
Et quant le verdier lui fait ladicte livrée, ledit curé est tenu dire et célébrer une messe devant ledit verdier pour les deffunts royaulx.
Colin de Caumont, escuïer, a en la forest du Trait et de Maulevrier,  à cause de son manoir de Bebec, par le don de Philippe, roy de France regnant en l'an mil IIC et VIII en mois de fevrier, bois pour son ardoir et amesnagier par livrée du verdier.
Item, pasturage pour ses bestes, hors tailles, deffens, reservé chievres.
Item, il a ses pors frans de herbage et de pasnage quant il eschiet.
Pour lesquelles franchises dessus desclarées, ledit escuïer est tenu estre une foys en l'an aux ples de Maulevrier quant le verdier lui fait savoir.
Messire Ricart de Busteuil, chevalier, a en la forest du irait et de Maulevrier, à cause de son fieu de la Vieuxaire,  bois pour ardoir par la livrée du verdier de ladicte forest, hors deffens.
Item, bois pour soy ediffier son manoir de la Vieuxaire, par livrée du verdier de ladicte forest, hors deffens.
Item, franc pasturage pour toutes ses bestes, excepté chievrez et hors deffens.
Item, ses pors frans au pasnage quant le pasnage eschiet en ladicte  forest sans riens poïer.
Item, en ladicte forest, chasse à toute beste à pié pelu, hors deffens.
Pour lesquelles franchises, usages, coustumes et libertés dessus desclarés, ledit chevalier est tenu faire et poïer par chacun an au roy notre sire uns esperons dorés au terme de Pasquez pour luy et pour ses hommes.
Henry le Bouteillier, escuïer, seigneur de la Bouteillerie,  a en la forest du Trait et de Maulevrier, à cause de son hostel de la Bouteillerie, du boiz pour son ardoir par livrée du verdier, hors deffens.
Item, le chesne pour édiffier son manoir dudit lieu de la Bouteillerie, par livrée dudit verdier, pourveu qu'il le mette en euvre dedens l'an et le jour.
Item, son franc pasnage et pasturage pour toutes ses bestes, hors deffens.
Item, a et doit avoir son franc mouldre es moulins de monsieur le conte de Sawoye, qui anciennement furent au roy notre sire.
Et de ce, doit ledit Bouteillier audit monsieur le conte de rente par an en sa terre et chastellerie de Maulevrier au terme saint Michiel ving soulz tournois.
Aubert de Vallequierville, escuïer, seigneur dudit lieu, a en la forest du Trait et de Maulevrier, à cause de sa dicte seigneurie de Vallequierville, livrée de boiz pour son ardoir deux foys l'an par le verdier ou son lieutenant, c'est assavoir l'une livrée devant Noël et l'autre devant la saint Jehan, laquelle livrée ses hommes dudit fieu lui doivent couper et amener.
Item, il a acoustumé prendre et avoir en ladicte forest du boiz pour maisonner et ediffier, par païant l'amende, c'est assavoir pour charetée de chesne X s., hors deffens.
Item, le pasturage pour toutes ses bestes en plaine forest, excepté chievres et hors deffens.
Et si peut mettre et passer ses pors frans au pasnage touteffoiz que pasnage chiet en ladicte forest, par païant pour chacun porc un denier, et doivent gesir la vegille de la saint Jehan en son hostel, et s'il les achate après la saint Jehan, il en paie pour chacun porc XII d.
Item, la pierre, la maille, le sablon et l'argille pour ediffier, hors deffens.
Pour lesquelles franchises dessus desclarées, ledit escuïer ou ses hommez sont tenuz païer par chacun an au conte de Sawoye, à cause de sa terre de Maulevrier, quinze mines d'avaine a la petit mesure d'Arques et XVII tourteaulx VI d.
ou deux deniers pour chacun tourtel.
Messire Durant Garnier, prestre curé de Saint-Ernouf, l'une des treze chapellez du roy en la vicomté de Caudebec, et Jehan Delamare, son hommes, ont en la forest du Trait et de Maulevrier, a cause d'icelui benefice, les franchises qui ensuivent, c'est assavoir  ledit curé boiz pour son chaufage et ardoir en ladicte forest en lieu de ladicte cure, par livrée du verdier ou son lieutenant, sans amende; pasturage et pasnage franc poue toutes ses bestes es dictes forests.
Et ledit Delamare, son homme, à cause du lieu où il demeure, boiz pour maisonner et chauffer, pour païer l'amende comme coustumiers; pasturage et pasnage franc pour toutes ses bestes par la maniere que ledit curé à cause d'icelle cure.
Pour lesquelles franchises dessus desclarées, ledit curé est tenu et subget de dire et cellebrer une messe chacun moys de l'an pour le roy notre sire.
Les religieux, abbé et couvent de Fescamp ont es forestz du Trait et de Maulevrier, par don à eulx fait par Simon, conte d'Evreux, sans dabte, sept arbres de fou et de quesne par chacun an pour les ovrages et necessitez d'eulx, par livrée du verdier desdictez forestz.
Item, par la delivrance de messire Jehan de Garenchieres, maistre des forestz, donnée en l'an mil IIIIC et deux, en jugement, à cause de leur manoir et terre d'Estouteville, semblable coustume comme les frans de la forest, tant à ardoir, maisonner, en pasturage, hors chievres, que autrement, hors deffens.
Et pour ce, sont tenuz faire prieres et oroisons.
Et si, doivent par chacun an au conte de Savoye une somme d'orge, rendue en son chastel de Maulevrier qui lui fu baillé en escange par le roy.
Colin Ravenot, hériter de Jehan Ravenot, a en ladicte forest boiz pour son ardoir et pour soy clore par livrée du verdier deux foiz l'an, c'est assavoir Noël et Pasques.
Item, a et doit avoir es landes et pasturages desdictes forests le pasturage à toutes ses bestes aumailles, bestes à laine et bestes cavelines, et pour ses porz.
Item, a la mousse, le caillou, l'argille, le sablon, la pierre et la marle, et tout hors deffens.
Item, est franc en ladicte forest, sans riens païer, pour lesquelles franchises et coustumes, à cause de son ostel nommé le Viel Manoir.
Et sy doit aller II foiz l'an avec le sénéchal desdictez forests, en la visitation d'icelle, aider à tauxer les malefaiteurs de ladicte forest  Le seigneur d'Estellant, séneschal des forestz du Trait, de Maulevrier et de Gravenchon, à cause de son héritage, a es dictez forestz du Trait et de Maulevrier, par information faite par messire  Jehan de Garenchieres, maistre des forestz, à ce commis par le roy, expediéz par monsieur le conte de Tancarville, rapportée et jugiée à l'Eschiquier des eauez et forestz tenu à Rouen le VIIIe jour d'octobre l'an mil IIIIC et deux, les choses qui ensuivent c'est assavoir que il est senescal desdictez forestz et y a acoustumé de prendre boiz de chesne pour hesbergage en son manoir d'Estellant, et pour ses bateaux en Saine, pour garder, gouverner et poursuir ses estallieres, et pour garder en la riviere de Saine, à l'endroit du circuite de sa terre d'Estellant, quant le prince, son ainsné filz, ou son lieutenant chace aux bestes rouges en la forest de Brotonne, que le cerf esmeuté ne passe la riviere à l'endroit du circuite de sadicte terre, et en cas qu'il avendroit que ledit cerf passast par deffault et garde dudit seigneur d'Estellant, il en seroit tenu païer au roy notre sire un blanc beuf et une touffe d'aux ou LX s.
Et auxi boiz pour faire ses autres nécessités de son dit hostel d'Estellant, et pour fichier ses dictez estallieres en la riviere de Saine.
Et auxi, le fourc, la branche, le chesne au boullet, le vert en gesant et le sec en estant, son fou pour son feu de Noël, avec livrée pour son ardoir par livrée du verdier es lieux acoustumés à faire livrée.
Son franc pasnage et pasturages pour toutes ses bestes, avec le melleur porc du porcage, quant il eschiet pasnage.
Sa chace au pié pelu, c'est assavoir au lievre, au connin, au regnart et au chat sauvage.
Avecques la pierre, la marle, l'argille et le sablon.
Et avec ce, est trouvé par ladicte information que de son dit fieu tient par hommage la dame du Bosc Vimont, a court et usage, patronnage d'église et noblesche de fieu, et par raison de sondit fieu et seneschaucée desdictez forestz, lui doit par an notre très cher et amé cousin le conte de Sawoye quatre livres dix huit solz de rente aux deux Eschiquiers de Pasques et saint Michiel sur sa terre de Maulevrier.
Et outre, lui doit notre amé et feal cousin le conte de Harecourt  soixante six deniers de rente par an, avecques son franc mouldre es moulins du Mesnil qui anciennement furent au conte de Glocestre; les religieux, abbé et couvent de Jumieges, à la saint Pierre et saint Pol un septier de vin, un septier de cervoise, et XII pains; les religieux, abbé et couvent de Saint Wandrille, à la feste de la Madgalaine, un septier de vin, un septier de cervoise, XII pains, et lachar d'un mouton, avec six livres tournois pour chacun des deu jours en l'an quant il plest audit senescal et les sergens fieffés aller visiter en sa compaignie lesdictes forestz; les religieux, abbé et couvent de Saint Taurin, XXXII boesseaux d'avaine par an à  cause de leur granche de Petitville.
Et pour raison des choses desus dictez, ledit seigneur d'Estellant doit au roy XL jours de service quant il plest au roy à les prendre; et auxi, lui et ses serens fieffés, c'est assavoir Robin Hemery, Jehan Ravenot, Jehan de Grasquesne, Guieffroy Lelong, escuïers, et le chapellain de la chapele de Gravenchon, doivent chevauchier deux fois l'an lesdictes forestz, c'est assavoir l'une quant les arbres sont en bourgon, et l'autre quant ilz sont en graine, et se ilz tiennent que par rason ilz doyvent avoir pasnage, ilz le doivent certiffier au verdier affin qu'il le face crier et publier.
Jehan de Grasquesne, escuïer, à cause de son hostel de Grasquesne, sergenterie fieffée en la forest du Trait, a en ladicte forest boiz pour ardoir et pour soy clorre par livrée du verdier de ladicte forest deux foys l'an, à Pasques et à Noël, hors deffens.
Item, ledit escuïer doit avoir es landes et pasturages d'icelle forest la pasture à toutes ses bestes, excepté chievres et hors deffens.
Item, la mousse, le caillou, la pierre et la maille, hors deffens.
Item, ledit escuïer a ses pors frans aux pasnages de ladicte forest touteffoiz qu'ilz eschient.
Item, peut chacer par toute ladicte forest à toute beste à pié pelu, hors connin.
Pour lesquelles franchises dessus desclarées, ledit Grasquesne est tenu d'estre deux foys l'an, quant on lui fait savoir, avecques le senechal d'icelle forest, en la visitation d'icelle.
Item, il doit estre au taux des amendes faitez ou cours d'icelle visitation.
LES COUSTUMIERS DESDICTES FORESTS DU TRAIT ET DE MAULEVRIER  Les parroissiens et habitans de Saint Vendrille, es hamiaulx de Caudebuquet et de Gouille, ont en la forest du Trait et de Maulevrier le chesne pour leur maisonner et heberger; le hestre et tout autre bois pour leur chauffer et autres necessiter, pour amender, hors deffens, c'est assavoir la cheretée de chesne pour X s., et de hestre pour V s.
Item, le vert bois en gesant, mes que set piés en soient hors devers le chep; le sec en gesant et en estant, sans amende, hors deffens.
Item, la malle, la pierre, la terre, le sablon, pour leur heberger, sans amende, hors deffens.
Item, ilz ont pasturage pour leurs beste par toute la hauste forest hors deffens, et es marestz du Trait, et sont quittes pour chascune beste aumaille et cavelline eschappée es taillez et deffens pour IIII deniers, le porc pour eschappée un denier, la brebis pour eschappée maille, sans forfaiture s'il n'y a garde faite.
Item, quant il est pasnage, ilz doivent pour chascun porc au desoubz de VII un denier, et de VII à X pors un porc, et de XVIII pors II, et aussi de plus plus, selon l'usage de ladicte forest.
Item, pevent prendre et coupper, es aulnois et mares du Trait et environ lesdictez forestz, le menu bois de plain poing ou de mains, du hault d'endroit la petrine et en aval, pour eulx clorre.
Item, ilz puent es diz marestz syer et faucher des herbes pour leurs bestes et autres nécesseres.
Item, ilz doivent avoir chacun par an un chouquet à Noël pour eulx chauffer, livré par le verdier, hors deffens.
Pour lesquelles franchises dessus desclarées, lesdiz habitans et parroisssiens sont tenus faire par chacun an au seigneur de Maulevrier certaines rentes et faisances, auquel ou à ces successeurs elles furent bailliés anciennement par les predecesseurs roys de France en assiete par eschange de terre.
Les habitans de la parroisse de Saint Ernouf, resseans et estagiers es fiefz de la chastelerie de Maulevrier, ont le quesne et hestre vers en estant pour eulx édiffier et pour chauffer, pour païer l'amende, hors deffens, c'est assavoir la caretée de quesne pour dix soulz et de hestre pour cinq soulx.
Item, ilz doivent avoir le hestre vert en gesant s'il n'y a caable, et tout mort boiz en plaine forest, hors deffens, sans amende, ainsi que contenu est en la Chartre aux Normans; la pierre, l'argille, le caillou, et le sablon, partout, hors deffens, franchement, pour eulx clorre.
Item, ilz doivent avoir pasturage pour toutes leurs bestes es pasturages communs en ladicte forest, hors deffens, c'est assavoir beste aubmaille et caveline trouvéez par eschapée pour quatre deniers tournois, le porc par eschapée pour un denier, et la brebiz par eschapée pour maaille; et quant pasnage y eschiet, ilz y pevent mettre leurs pors, chacun pour un denier jusques à VI pors, et s'il en y a sept ou dix, ilz en devroient au roy un porc et les acquittera jusques à dix et n'en paieront point de denier, et où il en y aura XVII, le roy en aura deux, et ainsi de plus plus ainsi que plus y en auroit.
Item, ilz doivent avoir livrée de boiz chacun an par le verdier desdictez forestz, de hestre pour eulx chauffer, une foiz l'an, à chacune foiz trois charetéez.
Pour lesquelles franchises dessus desclarées, iceulx habitans doivent païer au seigneur de Maulevrier chacun an, tout homme qui est appelé corruïeur une journée de charue de deux chevaulx, une journée de herche et d'un cheval, faitez devant Noël, et autant après Noël, et en aoust semblablement chacun une journée d'un homme; et ceulx qui ne sont point corruïeurs apelléz doivent deux deniers pour avrilage, et ont autel coustume comme lesdiz corruïeurs, sauf qui n'ont point de livrée pour leur chauffage; lesquelles rentes et faisances furent baillées ja pieça en assiete audit seigneur de Maulevrier.
Les hommes tenans du fieu de Boscaimont ont en la forest du Trait et de Maulevrier tout mort boiz pour leur chauffer, par amende, hors deffens.
Item, quesne et hestre à ediffier en la coustume, pour l'amende, hors deffens.
Item, pasturage pour leurs bestes, excepté chievres, hors deffens.
Item, pasturage pour leurs pors, par païant un denier pour porc quant il est pasnage.
Item, coustume de pierrre, de sablon et marle.
Pour lesquelles franchises dessus desclarées, lesdiz hommes et tenans sont tenus païer par chacun an au conte se Sawoie, à cause de sa chastelerie de Maulevrier,  certaines rentez, c'est assavoir tourteaulx, garbez et argent et advainez, eufz, poulles, et autres choses, lesquelles rentes furent pieça baillées audit conte de Swvoye en assiete de terre par les predecesseurs roys de France.
Les hommes de Grand camp demourans en hamel du Tot, c'est assavoir Jehan le Cauchoiz, Guillaume Février, Jehan Baudart, Jehan Collemine, et Jouen le Court, ont en la forest du Trait et de Maulevrier le boiz vert en gesant et le sec en estant, sans caable, et le bois en estant pour amender, c'est assavoir la charetée de quesne pour X s., la charetée de hestre pour cinq soulz, le tout hors deffens.
Item, la pierre, la maille, l'argille et le sablon pour eulx ediffier, hors deffens.
Livrée de boiz faite par le verdier de ladicte forest pour leur ardoir, de trois ans en trois ans, c'est assavoir chacun an trois charetéez de hestre, hors deffens.
Item, pasturage à leurs bestes par païant de la vache et beste caveline eschapée, de chacune IIII d., du porc I d., de la brebiz maille.
Item, Regnault Delamare, Henry Dugardin, Ricart du Val Ternez, et Pierres Dujardin ont en ladicte forest du Trait et de Maulevrier pasturage pour toutes leurs bestes par la maniere d'iceulx cy devant nommez, hors deffens; et pour ce paient chacun an au seigneur de Maulevrier, par assiete pieça faite par les predecesseurs roys de France aux predecesseurs dudit seigneur de Maulevrier, plusieurs diverses rentez en argent, avaynes, oyseaux, que autrement.
Pour lesquelles franchises dessus desclarées, les dessus diz doivent estre avecques le senechal de ladicte forest à tauxer les pors qui sont deubz audit seigneur de Maulevrier, à cause de la chastelerie dudit lieu; et sy doivent estre à la visitation de ladicte forest avecques ledit senechal pour le aidier à visiter quant l'en leur fait assavoir.
Et si doivent estre à juger le pasnage et faire le recort devant le vicomte de Caudebec.
Les habitans et tenans du fieu au Cras en la parroisse d'Allouville ont en la forest du Trait et de Maulevrier le quesne pour hesbergier, en plaine forest, par l'amende, c'est assavoir la charetée pour X s., la charetée de hestre pour cinq soulz, le tout hors deffens.
Item, la branche à esbranchier de dessus la roe de la charete, à une hache de deux piéz et demi de manche, hors deffens.
Item tout mort boiz qui en la Chartre aux Normans est tenu mort boiz, hors deffens et sans amende.
Item, ilz doivent avoir en ladicte forest leurs pors frans quant pasnage y chiet, pour en païer pour chacun porc un denier.
Item, doivent avoir les herbages, la  pierre, le sablon, hors deffens.
Item, leurs bestes franchez pasturages de ladicte forest, excepté chievres, hors deffens; et se ilz sont trouvéez es deffens, chacune beste aubmaille paie III d.
pour eschapée; item, la beste à laine pour I d.
par eschapée.
Item, ont chacun an trois charetéez de boiz de fou par livrée du verdier, pour mouton de deux ans en deux ans, et pour les avainez de trois ans en trois ans.
Pour lesquelles franchises dessus desclarées, lesdiz hommes sont tenus faire et païer chacun an au chastel de Maulevrier lesdictez avaines; item, doivent païer audit chastel pour mouton III s., avecques gerbez, tourteaulx, eufz et deniers certaine quantité; lesquelles rentes furent pieça baillées en assiete au predecesseur du seigneur de Maulevrier par les predecesseurs du roy.
Les habitans des fauxbours de Caudebec, du franc fieu de l'Eaue, de la chastellerie de Maulevrier, ont en la forest du Trait et de Maulevrier tout mort boiz et le recep en plaine forest, sans amende, hors deffens.
Item, la branche à couper d'une hache de trois piéz et demi de manche de dessus la roe de leur charete, sans amende, hors deffens.
Item, boiz en plaine forest pour leur hesbergier, pour amende, et pour chauffer, hors deffens, c'est assavoir la charetée de chesne pour dix soulz, et de hestre cinq.
Item, la maille, la pierre, et le sablon en plaine forest.
Item, pasturage pour toutes leur bestez es dictez forestz, hors deffens, sans amende; et se leurs vaches sont trouvéez es deffens à garde faite, ilz sont forfaitez, et se ilz ne sont trouvéez que par eschapée, ilz ne paient pour chacune beste aubmaille que quatre deniers, pour porc un denier, et pour brebis maaille.
Item, le porc trouvé eschapé I d.
Item, ont leurs pors frans du pasnage en ladicte forest pour en païant pour chacun un denier touteffoiz que pasnage eschiet; et se ilz les achatent Maulev la saint Jehan, ilz sont tenus païer audit pasnage pour chacun porc XII d.
Pour lesquelles franchises dessus desclarées, ilz sont tenus faire chacun an à la chastelerie de Maulevrier quatre deniers tournois d'ascrage, qui anciennement furent, baillés en assiete de terre par les predecesseurs roys de France aux predecesseurs dudit seigneur de Maulevrier.
Les habitans et ressians en fieu de Royaumont, en la parroisse de Saint Ernol, c'est assavoir Jehan de Soteville, escuïer Guillaume le Carpentier, Guillaume Daguenel, Robert de Camposon.
Pierres Desportes, Jehan le Cordier, les hommes Jehan le Sauvage- Guieffroy du Quemin, Gieffroy Robarche, Pierres le Metueilleirs, Robert Vatequaie, Pierres Torel, Robert de Braquehache, Raullin Varin, Pierres Lemerre, lequel fieu est assis en ladicte parroisse de  Saint Ernol et de Maulevrier, ont en la forest du Trait et de Maulévrier pour ardoir et pour mesonner, par en païant l'amende, c'est assavoir le chesne vert en estant, la charetée pour X s.t., et la charetée de hestre et de fou vert en estant V s., hors deffens.
Item, la branche, le recest des arbres, le bois sec en estant et le vert en gesant sans cable, et sans amende, hors deffens.
Item, la malle, la pierre, caillou, sablon et argille pour leur closture, hors deffens.
Item, leurs pors frans au pasnage quant toutes fois que il eschiet pasnage en icelle.
Item, leurs bestes franches es pasturages de ladicte forest, excepté les chievres.
Item, frans pasturage es maresz de Gouille.
Et ne doivent les dessus nommez et ressians poïer autre chose que dit est devant, excepté se ilz achatent depuis la saint Jehan jusques au pasnage pors, en doivent XII d.
pour chacun porc; item, quant leurs bestes sont trouvées es tailles et deffens de ladicte forest, ilz sont quittes pour chacune beste aumaille ou beste cavelline eschappée IIII d., pour porc eschappé I d., pour brebis eschappée  maille.
Pour lesquelles franchieres, usages et coustumes dessus desclarées, lesdis hommes resseans et habitans dessus dits sont tenuz faire et poïer par chacun an aux religieux, abbé et couvent du Valasse, aïent le droit et signourie du fieu de Royaumont, pour chascune acre de terre que ilz tiennent en dit fieu V s.
tournois de rente.
Les hommes Philipot Poupart, tenans de son fieu de Cretot assis en la paroisse de Saint Aubin de Cretot, ont en la forest du Trait et de Maulevrier chacun an chacun trois caretées de boiz de hestre livré par le verdier ou son lieutenant.
Item, la branche, tant comme ilz y pevent ataindre d'une hache de trois piéz et demi de manche au-dessus de la roe de leur charete, de l'estant d'un homme.
Item« Itzm » dans l’édition de référence., ont la pierre, la malle, le sablon et l'argille en plaine forest pour eulx clorre, hors deffens, et aussi pour eulx hebergier.
Item, le quesne, le hestre, par l'amende, en plaine forest, chascune charetée de chesne pour X s., et du hestre pour V s.
Item, le mort bois en plaine forest, sans amende, hors deffens.
Item, pasturage pour toutes leurs bestes, hors chievres et deffens, et doivent pour chacun port ung denier au pasnage; et ceulx qui les achatent aprés la saint Jehan, ilz en doivent de chacun porc XII d.; et pour la vache trouvée en deffens, à garde, elle est forfaite, et en eschappée XII d.
pour chascune beste; item, la beste caveline,  semblablement; item, la beste à laine, en garde, forfaite, et eschappée, maille; item, pour le porc à garde faite, il est forfait, et en eschappée, I d.
Et pour ce, doivent rendre et poïer, c'est assavoir Jehan de Brusteuil huit boissiaux d'avoine; Raoul Biaucousin IIII boissiaux d'avoine et I mouton de V s.; Rogier  Faloize huit boissiaulx d'avaine; Pierre de Prestemaire huit boissiaux d'avoine; Jehan Gueroult huit boissiaux d'avoine, une geline, ung tourtel et deux deniers; et Jehan de la Vieuville huit boissiaux d'avoine, une geline et ung tourtel.
Item, Jehan de Manssel, Jehan Herault, Laurens des Angles, ont en ladicte forest du Trait et de Maulevrier, chacun, par chacun an, caretée et demi de bois de hestre livré par le verdier ou son lieutenant, hors deffens.
Item, la branche, tant comme ilz y pevent ataindre d'une hache de trois piéz et demi de manche au dessus de la roe d'une charete, d'estant d'un homme.
Item, ont la pierre, la malle, le sablon et l'argille en plaine forest, hors deffens, pour eux clorre et héberger.
Item, le chesne, le hestre, en plaine forest, hors deffens, chacune charetée pour X s.
du chesne, et du hestre pour V s.
Item, ont le mort bois en plaine forest, hors deffens, sans amende.
Item, pasturage pour toutes leurs bestez,  hors deffens, excepté chievres; et doivent poïer de chacun porc I d.
au pasnage; et se ilz les achatent aprés la saint Jehan, ilz en doivent de chacun porc XII d.
Item, doivent pour la vache trouvée en deffens en garde, elle est forfaite, et d'eschappée IIII d.; item, le porc en garde faite est forfait, et eschappé I d.
Et pour ce, doivent rendre et poïer, c'est assavoir ledit de Mansseul IIII boissiaux d'avoine, ledit Heroult IIII boissiaux, et ledit des Angles IIII boissiaux semblablez.
Item, les desssus diz poient pour leurs bestes cavelines semblablement comme des vaaches, hors deffens, et pour chacune beste à laine trouveye en garde, forfaite, et eschappée, maille.
Item, Rogier Bonneffay, Colin Lehuel, Jehan Lesueur, et Jehan Toullousen, Martin de Longuetuit, Jehan de Fallaise, Jehan de la Vieuville, ont telle et semblable coustume comme les dessus diz Jehan de Mansseul, Jehan Herault, Laurens des Angles, excepté que ilz n'ont point de charetées de bois par livré du verdier; et pour ce poient, c'est assavoir ledit Bonneffoy IIII d., ledit Huel II d., lesdits Sueur et Toulousen II boissiaux d'avoine, ledit de Languetuit II d., ledit Faloise II d., et ledit de la Vieuville II d.
Les parroissiens et habitans de la paroisse de Louvetot, es fieux Philippe Troussel, le fieu au Cras et le fieu au seigneur de Maulevrier ont en la forest du Trait et de Maulevrier tout mort boiz sans amende, hors deffens.
Item, ont la branche de si haut comme ilz pevent ataindre d'une hache de deux piéz et demi de manche de dessus la rooe d'une charete, sans amende et hors deffens.
Item, boiz pour eulx herbegier pour l'amende acoustumee.
Item, ont la pierre, le sablon, l'argille et la maille en plaine forest pour eulx herbegier et sans amende, hors deffens.
Item, ont pasturage à toutes leurs bestez, hors deffens et tailles, sanz meffair  au boiz, et se la beste aubmaille est trouvée à garde faite es deffens, elle sera forfaite, et par eschapée IIII d., et des bestez cavelinez semblablement, et les brebiz pour maille, et à garde faite I d., le porc à garde faite II d., par eschapée I d.
Item, pasturage pour leurs pors quant pasnage eschiet, pour chacun porc I j.; et se ilz achatent aucuns pors aprés la saint Jehan, ilz paient pour chacun porc XII d.t.
au pasnage.
Parmi certaines rentez et faisances que ilz en sont et seront tenus faire et païer chacun an au seigneur de Maulevrier, lesquelles furent ja pieça baillées audit seigneur de Maulevrier en assiete de terre par les predecesseurs du roy de France.
Les omosniers de l'ospital de Saint Julien de Caudebec, sur la riviere d'Ambion, demourans à Saint Gille de Cretot, ont en la forest du Trait et de Maulevrier le quesne et le hestre en plaine forest pour l'amende, c'est assavoir la charetée de quesne pour X s.
et de hestre pour cinq solz, hors deffens.
Item, ilz ont tout mort boiz en ladicte forest, hors deffens, ainsi qu'il est contenu en la Chartre aux Normans, et le recep en plaine forest, hors deffens, sans amende.
Item, ilz doivent avoir la pierre, le sablon, la maille, l'argille es dictez forez pour leur usage.
Item, ilz doivent avoir pasnage et y passer leurs pors franchement quant il chiet, sans rien païer.
Item, ilz doivent estre frans de fouage du roy.
Item, ilz doivent avoir l'erbage et pasturage à leurs bestes, hors chievres et deffens; et se beste aubmaille ou caveline est eschapée en deffens et elle y est trouvée, elle est quitte pour IV d., beste à laine I d., et eschapée maaille, porc I d., sans forfaiture.
Pour lesquelles franchises dessus desclarées, lesdiz omosniers de Saint Julien - lequel est et fu fondé du roy notre sire - , et pour XII acres de terre où que ilz tiennent, cincquante ung soult deux deniers tournois, cinq oyseaulx et cinq boesseaulx d'avaine ou environ, par chacun an pour toutes rentes.
Les habitans et tenans en fieu du conte de Sawoye en la parroice de Maulevrier ont en la forest du Trait et de Maulevrier, c'est assavoir chacun homme certaine livrée de boiz pour leur ardoir, c'est assavoir trois charetées de fou, et pour ce doit avoir le verdier XVI d., et le sergent qui sera present à ladicte livrée IIII d.
Item, les branquez, si hault comme ilz le pevent ataindre dessus la rooe de la charete à une hache de III piéz et demi de  manche, hors deffens.
Item, le hestre et le chesne en plaine forest par l'amende, c'est assavoir la charetée de chesne pour X s., la charetée de hestre pour V s.
Item, le mort boiz contenu en la Chartre aux Normans, hors deffens.
Item, le recet en plaine forest, sans amende, et le houx pour clorre.
Item, le sablon, la maille, l'argille pour eulx hesbergier.
Item, ont leurs pors frans touteffoiz que pasnage eschiet, pour en païer pour chacun porc I d.
jusques au nombre de six, et s'il en y a sept, le roy en aura I, et s'il en y a XVII, le roy en aura deux, et du plus selon l'usage de ladicte forest; et s'ilz ont une truie qui ait petis pourceaux à let et il en est ainsi que en champ du pasnage lesdiz petiz pourceaux alatent leur mere, ilz doivent estre quictes sans païer pasnage.
Item, ont toutes leurs bestes franches es pasturages de ladicte forest, hors deffens et chievres; et s'il en est ainsi que une beste caveline est trouvée par eschapée es deffens, elle doit païer IIII d., et semblablement la beste aubmaille; le porc un denier et la beste à laine obole.
Item, ont la graine pour leurs pors en deffens et hors deffens quant il y a pasnage; et se ilz achatent porc depuis la saint Jehan, ilz paient pour chacun porc XII d.
Pour lesquelles franchises, iceulx habitans sont tenus païer chacun de soy par chacun an au seigneur de Maulevrier une journée de charue, une journée de hercher à un cheval, le tout devant Noël, et autant aprés Noël se ilz ont chevaulx.
Et si doivent une journée de sommage pour porter certaines avainez au chastel de Maulevrier; et si sont baniers du moulin dudit seigneur.
Lesquelles rentez lui furent anciennement baillées en assiete de terre par les predecesseurs roys de France aux predecesseurs dudit seigneur de Maulevrier.
Les habitans d'Anquetierville ont en la forest du Trait et de Maulevrier le boiz sec par coustume, sans amende, et le boiz vert, pour amender, c'est assavoir la charetée de quesne pour X s.
et de hestre pour V s., hors deffens; le chesne en plaine forest pour hesbergier et sans forfaiture.
Item, doivent avoir livrée de boiz par le verdier de ladicte forest de trois ans en trois ans, en chacun an III caretéez chacun d'eulx.
Et si ont boiz pour charuez, charetez et herchez, hors deffens.
Item, ilz doivent mettre leurs pors en ladicte forest quant pasnage y a, par païant pour chacun porc I d.
jusques à VI, et si en y a sept, le roy en aura un qui les acquicte jusques à X, et de dix jusques à XVI, ilz en paient I d., et si montent jusques à XVII, ilz paient II pors au roy, et du plus plus et du mains mains.
Et en sont tenus pour ce païer par chacun an certainez rentes et faisances qui ja pieça furent baillées en assiete par les predecesseurs roys de Franche aux predecesseurs dudit seigneur de Maulevrier.
Les hommes tenans en fieu de Maulevrier en la parroisse , saint Aubin de Crestot, c'est assavoir Jehan Simon, Jehan Biset, Breton Labaignen, Guillaume Lesellé, Laurens Pouchin, Guillaume Quemin, Guillaume Burnel, Jehan Loysel, Jehan Thomas, Jehan Poubel, Jehan Coste, et Guillaume Oysel, tous d'une condicion, excepté ledit Jehan Simon, Laurens Pouchin, Jehan Aoustin, Colin Mauduit, Jehan des Vaux, Jehan Loyson, Amaulry Regnoult, Jehan Bocquet, Pierres Legresley, Perrine Dubost, Pierres Vallen, Colin Breton, d'autre condition, ont en la forest du Trait et de Maulevrier chacun par chacun an III charetées de boiz de hestre par livrée du verdier ou son lieutenant, hors deffens.
Item, la branche, tant comme ilz pevent ataindre d'une hache de III piéz et demi de manche au dessus de la roe de leur charete, de l'estant d'un homme, hors deffens.
Item, la pierre, la maille, le sablon et l'argille en plaine forest sans amende, et hors deffens.
Item, pasturage à toutes leurs bestes hors deffens, réservé chievres.
Et doivent chacun porc I d.
au pasnage, et auxi de X pors I, et se ilz n'en avoient que six, ilz n'en devroient païer que six deniers, et se ilz en achatent aprés la saint Jehan, ilz doivent pour chacun porc XII d.
Item, la vache trouvée à garde en deffens forfaite, et eschapée IIII d.; pour chacune beste caveline, semblablement ; item, pour la beste à laine à garde, elle est forfaite, et eschapée maaille; item, le porc à garde, il est forfait, et eschapé I d.
Et pour ce, sont tenus porter les avrillages à Maulevrier, querir les garbes des tierchonnierez ; et aussi doivent corvée de charuée  et de herche devant Noël, et aprés se ilz ont bestes.
Et ledit Simon en doit rendre et païer pour toutes corvéez X s.
pour le fieu de la Mote.
Et les dessus diz Laurens Pouchin, Jehan Aoustin, Colin Mauduit, Jehan des Vaux, Jehan Loyson, Amaulry Regnoult, Jehan Bocquet, Pierres Legreslé, Perrin Dubost, Pierres Valien, Colin Breton, ont acoustumé prendre et avoir en ladicte forest autelles franchises comme ont les dessus nommés, excepté que ilz n'ont point de charetées de boiz par livrée.
Et pour ce, sont tenuz faire chacun de soy par chacun an II d.
d'avrillage.
Guérart Lemonnier, Jehan Lebouteillier, les hoirs Jehan Durant, les hoirs Guillaume Alor, Ricart Testart, Jehan Savage, Jehan Martine, les hoirs Jehan Loyson, et leur semblables, hommes et tenans de monseigneur le conte de Sawoye en son fieu de Sainte Robin Vallot, Thomas Desquetot, Ricart Desquetot, les hoirs Pierres du Monturiel, les hoirs Jehan Asse, les hoirs Robin Asse, les hoirs Robin Quechin, Colin Fouquet dit Vallon, Jehan de la Fontaine, Jourdain de Monturiel, Sinon de la Houilliere, et leurs semblables, hommes et tenans du fieu messire Philippe Troussel, assis  en la paroisse de Sainte Gertu; Jehan Lecandelier dit Bonamy, Guilaume Robarche à cause de sa femme, Guillaume Lebernier, Jehan Duhamel, les hoirs Jehan Dunont, Denis Enguerran, Philippot Cohon les hoirs Jehan Louvel, les hoirs Jehan Lefevre, les hoirs Jehan Godebout, Jehan de la Houilliere, et leurs semblables, hommes et tenans du fieu Monseigneur de Villequier assis en ladicte parroisse de Sainte Gertu, ont en la forest du Trait et de Maulevrier la branche, le recep, sans amende; la terre, le sablon, la marne, le caillou, pour eulx clorre.
Item, le quesne pour eulx hesbergier et le hestre, pour amender, hors tailles et deffens, c'est assavoir la charetée de quesne pour X s.
et celle de hestre pour cinq soulx.
Item, le boiz sec en estant et le vert en gesant, sans caable, hors deffens.
Item, pasturage à toutes leurs bestez, hors chievrez et deffens; et se leurs bestes sont trouvées en deffens à garde faite, chacune beste aubmaille paie VIII d., beste caveline VIII d., chacun porc II d., la brebis un denier.
Item, doivent avoir leurs pors frans au pasnage quant il eschiet, pour païer de chacun porc I d., et se lesdiz hommes achatent pors depuis la saint Jehan jusques audit pasnage, ilz doivent païer XII d.
Pour lesquelles franchises dessus desclarées, lesdiz hommez dudit conte de Savoie paient chacun an à la recepte du chastel de Maulevrier IIII d.t.
nommés les avrillages, et les héritiers dudit fieu Troussel doivent chacun X d.
à ladicte recepte; et lesdiz habitans hommes dudit fieu de Villequier semblablement chacun X d.
Lesquelles rentez furent anciennement baillées par les predecesseurs du roy aux predecesseurs dudit lieu de Maulevrier.
Les hommes tenans du franc fieu Tallebot, en tant qu'il en y a en la parroisse de Resenchon, ont en la forest du Trait et de Maulevrier la charete de quesne pour X s.
et celle de hestre pour cinq soulz, hors deffens.
Item, ont mort boiz ainsi comme contenu est en la Chartre aux Normans, sans amende; le vert en gesant, le sec en estant, hors deffens.
Item, tout autre boiz qui n'est pas dit mort boiz en ladicte chartre, comme boul, tremble, et autre tel boiz pour deux soulz la charetée.
Item, pasturage à leurs bestez hors taillez et deffens.
Item, la pierre, la maille, le sablon et l'argille en plaine forest, sans amende, hors deffens.
Item, frans de pasnage, par païant pour chacun porc XII d.
Item, se leur bestes estoient trouvées en ladicte forest es deffens sans garde ilz paieroient pour chacune beste aubmaille IIII d., et pour cheval IIII d., pour porc I d., pour brebiz maille; et se ilz estoient trouvéez à garde faite, ilz seront tenuz pour forfaitez.
Pour lesquelles franchises dessus desclarées, lesdiz hommez sont tenu païer chacun an au chastel de Maulevrier, c'est assavoir Raoul Mote  et Colin Vadu doivent chacun trois boesseaux d'avaine au terme saint Michiel, et les autres hommes dudit fieu doivent chacun VI d.
terme saint Michiel, trois eufz à Pasques.
Les parroissiens de Saint Nicolas de la Haye ont en la forest du Trait et de Maulevrier chacun trois foux, hors deffens, livrés par le verdier d'icelle, de trois ans en trois ans, pour leur ardoir, c'est assavoir ceulx qui portent les avainez, et les autres non.
Item, lesdiz parroissiens doivent avoir leur bestez franchez es pasturages d'iceile forest, c'est assavoir es costez et es communez, excepté chievres et hors deffens.
Item, ont la pierre, le caillou, le sablon, le marne et l'argille, hors deffens.
Item, ont leurs pors frans au pasnage de ladicte forest quant pasnage y chiet, par en païant pour chacun porc XII d.
se ilz les achatent au devant de la saint Jehan Baptiste, et se ilz les ont achatéz aprés, ilz doivent païer pour chacun porc I d.
audit pasnage.
Pour lesquelles franchises dessus desclarées, lesdiz parroissiens sont tenuz faire et païer chacun an au conte de Sawoye certaines rentes et faisancez qui ja pieça furent baillées en assiete de terre aux predecesseurs dudit conte par les predecesseurs roys de France.
Les habitans de la parroisse de Saint Ernouf, en fieu nommé le fieu aux religieuses, abbesses et couvent de Fontaines la Guerart, resseans et estagiers es fiefs de la chastelerie de Maulevrier, ont en la forest du Trait et de Maulevrier le quesne et hestre pour hesbergier en plaine forest par l'amende, c'est assavoir la charetée de quesne pour X s.
et celle de hestre pour V s., le tout hors deffens.
Item, tout boiz sec sans amende, hors deffens.
Item, franc pasnage pour leurs pors quant pasnage chiet, sauf que se ilz les achatent aprés la saint Jehan, ilz paieront pour chacun porc XII d.
Item, le pasturage pour leurs bestes par toute la forest, hors deffens.
Item, quant leurs bestes sont trouvéez en tailles ou deffens eschapéez, ilz paient pour chacune beste aubmaille IIII d., pour beste caveline semblablement, pour porc I d., pour brebiz maaille; et se ilz sont trouvéez à garde faite, ilz sont forfaitez.
Item, ont pierre, sablon, argille et caillou, hors defens.
Pour lesquelles franchises dessus desclarées, lesdiz hommez ont tenuz faire et païer chacun an auxdictez religieuses, de chacune acre de terre que ilz tiennent en dit fieu six soulz de rente.
Et icelles religieuses en doivent rendre par chacun an pour chacune acre XII d.
au chastel de Maulevrier.
Les hommes et tenans du fieu de Vallequierville ont en ladicte forest le fourc et l'esmonde de dessus la roe d'une charete  à couper d'une hache de trois piéz et demi de manche, hors deffens.
Item, le mort boiz en plaine forest, comme contenu en la Chartre aux Normans, hors deffens.
Item, le chesne et hestre pour l'amende, c'est assavoir la charetée de chesne pour X s.
et celle de hestre pour V s., tout hors deffens.
Item, leurs pors frans de pasnage quant pasnage eschiet en ladicte forest, pour païer pour chacun porc I d., pourveu qu'ilz gisent la vigille de la saint Jehan en leur hostel, et se ilz les achatent aprés, ilz paient pour porc XII d..
Item, le pasturage pour toutez leurs bestes, excepté chievres et hors deffens.
Item, la pierre, la maille, le sablon et l'argille pour eulx amenagier.
Pour lesquelles franchises dessus desclarées, lesdiz hommes et tenans dudit fieu sont tenuz païer par chacun an au conte de Savoye, à cause de sa terre de Maulevrier, quinze minez d'avaine à la petite mesure d'Arques, XVII tourteaux et six deniers ou deux deniers pour chacun tourtel.
Les habitans de Ducler ont en la forest du Trait et de Maulevrier le quesne vert et sec pour leur maisonner et hesbergier, pour amender, hors deffens, par païant de la charetée de quesne X s.
et de la charetée de hestre V s., en estant, hors deffens.
Item, la branche de hestre à couper d'une hache de III pies et demi de manche au dessus de la roe de la charete, sans amende, hors deffens.
Item, ilz ont et doivent avoir le boiz vert en gesant, mes que l'en en ait osté sep piéz par devers le chep, et le boiz sec en estant et en gesant, hors deffens.
Item, ilz ont la pierre, l'argille, et le sablon en plaine forest sanz amende, hors deffens.
Item, ilz ont es dictez forestz et es maréz d'icelle pasturage pour toutes leur bestes, et sier l'erbe, hors deffens.
Item, se leurs bestes aubmaillez et cavelinez seront trouvéez es tailles et deffens de ladicte forest, chacun IIII d., le porc par eschapée I d., et les brebis par eschapée obole, hors deffens.
Item, ilz pevent prendre l'aune de plain poing et de mains en droit la potrine, sans amende, hors deffens.
Item, les banagiers desdictez forestz, c'est assavoir le lieu à la Mangiere, le lieu du Germer, le lieu Robert Dumont, le lieu Brois et le lieu Ameline du Tailleys, prennent de III ans en III ans livrée en ladicte forest; et avecques ce, lesdiz banagiers ont les houx pour eulx clorre, par livrée du verdier chacun an III charetéez de hestre.
Pour lesquelles franchises dessus desclarées, les V lieux ci-dessus nommés paient chacun par an certaines rentes à la recepte du chastel de Maulevrier, et paient plain pasnage quant le cas s'offre, c'est assavoir XII d.t.
pour chacun porc.
Et en ladicte parroisse, a plusieurs herbagiers qu'doivent herbages à Maulevrier : la vache, le cheval, chacun quatre deniers; item, la brebis et le porc, chacun III d.
obole.
Laquelle  rente fu anciennement baillée par les predecesseurs roys de France en assiete aux predecesseurs seigneurs de Maulevrier.
Les parroissiens du Boscuimont ont en la forest du Trait et de Maulevrier chacun an trois charetéez de hestre chacun de soy livrée du verdier, hors deffens.
Item, ont la branche de si haut comme ilz peut ataindre d'une hache de trois piéz et demi de anche à monter dessus la roee de leur charete, hors deffens et sans amende.
Item, le quesne et le hestre vert en estant pour eulx hesbergier et ediffier, par païant l'amende, c'est assavoir la charetée de quesne pour X s.
et celle de  hestre pour V s., hors deffens.
Item, le mort boiz sanz amende, tel comme il est contenu en la Chartre aux Normans, hors deffens.
Item, ont leurs bestes franches es pasturages de ladicte forest, excepté chievres, hors deffens.
Item, ont leurs pors frans au pasnage d'icelle forest touteffoiz qu'il eschiet; et se ilz achatent leurs pors aprés la saint Jehan, eulx paient pour chacun porc XII d.
Item, ont la piere, la maille, l'argille et le sablon pour eulx hesbergier et ediffier, sanz amende, hors deffens.
Item, quant leurs vachez, leurs chevaulx et jumens eschapent es tailles ou deffens,  ilz sont quitez pour païer chacune beste d'icelles XII d.; item, le porc eschapé I d., et la brebiz eschapée obole.
Pour lesquelles franchises dessus desclarées, lesdiz parroissiens sont tenus païer par chacun an à la recepte de Maulevrier vingt soulz tournois pour leurs avrillages, corvéez, journéez de carue et de herche aprés Noël et devant.
Item, doivent porter les avaines au chastel de Maulevrier; item, ilz sont baniers du moulin le conte; lesquelles rentes et faisancez furent pieça bailléez en assiete de terre par les predecesseurs roys de France aux predecesseurs seigneurs de Maulevrier.
Partie des habitans de la parroisse de Sainte Gertu, nom més herbagiers resseans et estagiers es fieux des religieux, abbé couvent de Saint Vandrille, c'est assavoir Jehannot Robache, Guillamae Mabire, Aubery Gohon, Robert Martine, Robert Hulme, Ricart Robache, Thomas Desquetot, Simon Benart, les hoirs Colin de la Houilliere, Gieffin Desquetot, Guillaume de Haquemare, Jehan Desquetot, Jehan Deshayes, Martin Lecourt, Colin Varin, Robert Vachart, Jehan Leseigneur dit Tussy, Pierres Noel, Guillin Desquetot, Perrin Godebout, Phelipot Lecordier, Jehan Lecaux, et Agnez degerpie Pierres Lefevre, ont en la forest du Trait et de Maulevrier la terre, le sablon, la malle, pour leur ediffier, hors deffens.
Item, pasturage pour leurs bestes par toute la forest, hors deffens, sanz amende.
Item, se leurs bestez aubmaillez et cavelinez ou pors ou brebiz estoient trouvéz en ladicte forest par eschapée, chacune beste aubmaille et caveline paie quatre deniers, le porc I d., et la brebis I d.
Pour lesquelles franchises dessus desclarées, ilz sont tenus païer chacun an deux soulz pour chacune vache qu'ilz ont, pour chacun véel XII d, lesquelles rentez sont nommés les avrillages de Maulevrier; et n'en doivent rien se ilz n'y sont.
Item, doivent pour chacune beste caveline, se ilz sont au pasturage, IIII d.
en ladicte chastellerie pour avrillage, et se ilz n'y sont, ilz n'en paient rien.
Guillaume Regnault, Jehan Oussel, Jehan Caillot à cause de sa femme, Jehan Masire, Rogier Lecras, de la parroisse de Saint Ernouf, Robin de Poulingnez, Jehan des Vaux, Guillaume Thorel, la degerpie Jehan le Canu, de la parroisse d'Anquetierville, Guillaume le Doux, de Saint Gille de Cretot, Pierre Buquet, Jehan Duhamel, Mahiet le Poulingnez, Jehan le Prevost, de la parroisse de Saint Aubin, frans porquiers, ont en la forest du Trait et de Maulevrier le quesne en plaine forest par l'amende pour eulx hesbergier, hors deffens, la charetée de quesne pour X s., et celle de hestre pour V s.
Item, ilz pevent couper la branche du hestre, de la couldre, et tout mort boiz sanz amende.
Et si ont le boiz sec en estant et en gesant, hors quesne et hors deffens.
Et si doivent avoir chacun an livrée de boiz par le verdier pour leur chauffage, c'est assavoir chacun an III charetéez de hestre par livrée du verdier, et recevoir XII d.
pour livrée.
Et si ont leurs pors frans de pasnage quant pasnage eschiet en ladicte forest.
Item, ont le sablon, la pierre, la maille, et l'argille pour eulx clorre.
Item, pasturage pour toutes leurs bestes, quelles que ilz soient, en plaine forest et es communes pastures, hors deffens.
Et si ont de leur droit que si leurs bestez cavelinez ou aubmaillez sont trouviez en deffens, ilz sont forfaitez au roy notre sire, et auxi toutez autres bestez semblablement se ilz sont trouviez à garde; et par eschapée, ilz doivent, c'est assavoir pour chacune beste aubmaille et caveline IIII d., pour chacun porc I d., et pour beste à laine obole.
Pour lesquelles franchises, les dessus diz sont tenuz païer chacun an au seigneur de Maulevrier pour chacune acre de terre que ilz tiennent es fiefz de ladicte chastellerie I porc, ou pour le grant porc deux petiz.
Les habitans de Bellefosse ont en la forest du Trait et de Maulevrier de deux ans en deux ans plaine livrée de bois par le verdier.
Item, ilz ont le hebergier pour l'amende, hors deffens.
Item, ilz ont la branche de sy hault comment ilz pevent ataindre d'une hache de trois piés et demi de manche de dessus la roee de leur charette, en plaine forest, sans amende.
Item, pasnage pour leurs pors en la forest par païant pour chacun porc I d.
tant seullement.
Item, l'erbage en plaine forest sans amende.
Item, la pierre et le sablon pour ediffier, en plaine forest, sans amende.
Item, et leurs vaches eschapées es deffens ou tailles de ladicte forest, ilz sont quittez pour l'eschapée IIII d., et à garde faite VIII d.
sans forfaiture; item, de la beste caveline, semblablement; item, de la beste à laine eschapée I d., et à garde faitte deux deniers.
Pour lesquellez franchisez, iceulx habitans sont tenus pour ce faire au seigneur de Maulevrier certaines rentes et faisancez quy ja pieça furent baillées audit seigneur en assiette de terre, si comme sont guelinez, avainez, tourteaulx et guerbez.
Le commun et habitans de Villequier, en tant qu'il en y a de fieu de Villequier, ont en la forest du Trait  et de Maulevrier bois par livrée du verdier ou son lieutenant, de trois ans en trois ans, pour leur ardoir, chacun an trois charretéez de bois, hors deffens.
Item, pasturage pour toutes leurs bestez, et es communes.
Item, ont le chesne et hestre, pour amender, la charrettée de chesne pour X soulz, celle de hestre pour V soubz, hors deffens.
Item, ont la maille, la pierre, le sablon, l'argille pour eulx hebergier.
Item, ont leurs pors es dittes forestz guant il y a pasnage, pour en païer pour chacun porc I denier jusquez à VI, et s'il en y a sept, ilz en paient un porc et les acquitte jusquez à X, et s'il en y a XVII, ilz en paient au roy deux, et ainsy du plus selon l'usage de la forest; et s'ilz les achatent aprés la saint Jehan, ilz sont quittes pour païer pour chacun porc XII d.
pour toutes chosez.
Item, se leurs bestes aumailles sont trouvéez par eschapée es tailles ou deffens, ilz paient IIII d., et semblablement des bestes cavelines; item, se le porc est trouvé par eschapée, I d., et la brebis eschapée maille.
Pour lesquelles franchisez dessus desclaréz, iceulx habitans sont tenus faire et païer chacun an au seigneur de Maulevrier à sa chatellerie dudit lieu certainez  rentes et faisancez quy ja pieça furent bailléz au seigneur de Maulevrier par les predecesseurs roys de France.
Les habitans de la parroisse de Saint Gille de Cretot ont en la forest du Trait et de Maulevrier chacun de soy livrée de boiz Par le verdier ou son lieutenant pour eulx chauffer, c'est à savoir trois charetée de bois.
Item, ont la branche sy hault comment ilz pevent ataindre à une congnie de trois piéz et demy de manche audessus de la roee de la charette, sans amende, hors deffens.
Item, ont le quesne et le hestre hors deffens, pour l'amende, et tout autre mort bois sans amende, hors deffens, la charrettée de chesne  pour X soubz, et pour chelle de hettre pour V s.
Item, pasturages pour leurs bestes, hors deffens et les chievrez.
Item, pasnage pour leurs pors quant il eschiet, chacun porc pour I d.
jusquez à six, et s'il en y a sept ou plus, le roy en a un, et se yl en y a XVII, le roy en a deux, et de plus selon l'usage de ladicte forest.
Item, se ilz achatent aucuns pors au devant de la saint Jehan, ilz paient pour chacun porc XII d.
au pasnage pour toutes choses.
Item, ont la pierre, le maille, et le sablon, l'argille, pour eulx clore et hebergier, hors deffens.
Item, se leurs bestes, ch'et à savoir leurs vaches, eschapent en laditte forest, ilz paieront quatre deniers, et leurs bestes cavelinez semblablement; la beste à laine par eschalée maille; le porc par eschapée I d.
Pour lezquellez franchisez, iceulx hommes sont tenus de faire et païer par chacun an certaines rentez et faisances au seigneur de Maulevrier à son chastel dudit lieu, lezquellez furent ja pieça baillées au predecesseurs dudit seigneur.
Les parroissiens et habitans d'Espinay ont acoustumé prendre et avoir en ladicte forest, c'est assavoir quesne, hors deffens, pour ediffier, pour l'amende; hestre et tout autre bois, hors caable, pour leur ardoir et autrez necessités, pour amende; tout vert bois en gesant aprés ce que sept piés du cep en sont levées; le bois sec en estant et en gesant en plaine forest, sans amende; la pierre, la marie, le sablon et la terre en forest coustumiere pour eulx hebergier et leur terres amender, sans amende; franc pasturage en haulte forest et es marés pour toutes leur bestes; et si ont tellez franchises que se leur bestes sont trouvées en taillez en lieux deffendus, ilz sont quictes en païant pour chacune beste aubmaille et chevaline par eschapée VIII d., pour porc sans garde I d., et pour beste à laine maille; et se ilz sont trouvéez à garde faite, ilz sont forfaittes.
Et pevent coupper es marés et aunoys du Trait et de Gouille tout le bois mains gros d'une pongnie pour eulx clore, et y mener leurs bestes pasturer sans amende.
Et sy pevent sier ou fauquier es dis marés des herbes pour leurs bestes ou autrez, assavoir prendre et tendre des menus oyseaulx es elles de la forest à la rez pendant.
Et sy ont droit de pasnage en ladicte forest, tel que quant pasnage y a, ilz sont quictes de VI pors en païant VI d., et se eulx en mettoient sept,  ilz paient I porc sans deniers jusques à X pors; et ceulx qui en auroient mains ou achatoient au devant de la saint Jehan, et se depuis estoient nés ou achatéz, ilz paieront pour porc XII d.
Item, ilz ont acoustumé de prendre en ladicte forest des branches des arbres de dessus la roe de la carette, tant hault comme ilz les pevent coupper d'une hache de trois piés et demi de manche.
Et sy doit leur estre faite livrée de hestre de III ans en III ans pour les autres d'eulx.
Et à toutes ces choses prendre et percevoir ont raison et droicture, parmy les rentes et faisances que ilz en rendent chacun an au conte de Savoie et qui assignées lui furent en baillant la chastellerie de Maulevrier.
LA FOREST DE  GRAVENCHON   LES FRANS USAGIERS   Colin de Caumont, escuïer, a en la forest de Gravenchon, à cause de son manoir de Bebec, par le don de Philippe, jadiz roy de France regnant en l'an mil IIC et VIII en moys de feévrier, boiz pour son ardoir et amesnagier par livrée du verdier.
Item, pasturage pour toutes ses bestes, hors deffens, excepté chievres.
Item, ses pors frans de herbage et de pasnage quant il eschiet.
Et pour ce, ledit escuïer est tenu estre une foiz en l'an aux pies de Gravenchon quant le verdier lui fait savoir.
Le seigneur d'Estellant, senescal des forestz du Trait, de Maulevrier et de Gravenchon, à cause de son heritaige, a en ladicte forest de Gravenchon, par information faite par messire Jehan de Garenchieres, maistre des forestz à ce commis par le roy et expédiez par monseigneur le comte de Tancarville, rapportée et jugée à l'Eschiquier des eauez et forestz tenu à Rouen commenchant le VIIIe jour d'octobre l'an mil IIII C et deux, les choses qui ensuivent, c'est assavoir: Que il est senescal desdictes forestz et y  a acoustumé de prendre boiz de chesne pour hesbergage en son dit manoir d'Estellant et pour ses bateaux en Saine, pour garder, gouverner et poursuivre ses estallieres, et pour garder en la riviere de Saine à l'endroit du circuite de sa terre d'Estellant, quant le prince son ainsné filz ou son lieutenant chace aux rouges bestes en la forest de Brotonne, que le cerf esmeuté ne passe la riviere à l'endroit du circuite de sadite terre, et en cas qu'il avendroit que ledit cerf passat par le deffault et garde dudit seigneur d'Estellant, il en seroit tenu païer au roy notre sire un blanc beuf et une touffe d'aux  ou LX s.
Et auxi boiz pour faire ses autres necessitéz de son dit hostel d'Estellant et pour fichier ses dites estallieres en la riviere de Saine; et auxi, le fourc, la branche, le chesne au boullet, le vert en gesant et le sec en estant, son fou pour son feu de Noël, avecques livrée pour son ardoir par livrée du verdier es lieux acoustumés à faire livrée.
Son franc pasnage et pasturage pour toutes ses bestes, avecques le meilleur porc du porcaige quant il eschiet pasnage.
Sa chace au pié pelu, c'est assavoir au lievre, au connin, au renart et au chat sauvage.
Avecques la pierre, la marle, l'argille et le sablon.
Et avecques ce, est trouvé par ladicte information que de son dit fieu, tient par hommage la dame du Bosc-Vimont, a cours et usage, pastronange d'esglise et noblesche de fieu; et par raison de son dit fieu et seneschaucée desdictez forestz, lui doit par an notre tres chier et amé cousin le comte de Savoye quatre livres dix huit soubz de rente aux deux eschiquiers de Pasques et saint Michiel sur sa terre de Maulevrier; oultre lui doit notre amé et feal conte de Harecourt soixante six soubz six deniers de rente par an, avecques son franc mouldre es moulins du Mesnil qui anciennement furent au conte de Glocestre;  les religieux, abbé et couvent de Jumieges, à la saint Pierre et saint Pol, un septier de vin, un septier de cervoise, XII pains et la chair d'un mouton; les religieux, abbé et couvent de Saint-Vandrille, à la feste de la Magdalaine, un septier de vin, un septier de cervoise, XII pains et la chair d'un mouton, avecques six livres tournois pour chacun des deux jours en l'an quant il plest audit sénescal et les sergens fieffés aller visiter en sa compaignie lesdictes forestz: les religieux, abbé et couvent de Saint-Taurin XXXII boesseaulx d'avaine par an à cause de leur granche de Petitville.
Et par raison des choses dessus dictes, ledit seigneur d'Estellant doit au roy quarante jours de service quant il plest au roy à les prendre.
Et auxi lui et ses sergens fieffés es dictes forestz, c'est assavoir Robin Hemery, Jehan Ravenot, Jehan de Graquesne, Guieffroy Lelong, escuïers, et le chapelain de la chapelle de Gravenchon, doivent chevauchier lesdictes forestz deux foys en l'an, c'est assavoir l'une quant les arbres sont en bourgon et l'autre quant ilz sont en graine; et se ilz trouvent que par raison y doivent avoir pasnage, ils le doivent certiffier au verdier affin qu' il le face crier et publier.
Colin Ravenot, escuïer, sergent fieffé en la forest de Gravenchon, a en ladicte forest, à cause de son hostel le Vieux Manoir, bois pour son clorre et son ardoir par livrée du verdier de ladicte forest deux foys l'an.
Item, a es pasturages de ladicte forest, pasturage à toutes ses bestes à laine, pors, bestes cavelieres,  excepté les chievres et hors le parc.
Item, la mouse, la pierre, le callou, l'argille, le sablon, genest et genievre, sans meffaire au boiz.
Pour lesquels franchises dessus desclarées, ledit Ravenot doit estre avec le senescal de ladicte forest à tauxer les pors qui sont deubz à monseigneur le conte de Harecourt à cause de la chastellerie dudit lieu de Gravenchon.
Et sy doibt estre à la visitation de ladicte forest avecques ledit senescal pour l'aaider à visiter quant l'en lui fait savoir.
Et si doit estre à jugier le pasnage et faire le recort devant le vicomte de Caudebec.
Les curés des eglises de Notre Dame de Gravenchon, de Saint George, de Saint Martin de Petitville, de la Fresnoye et du Mesnil sur Lillebonne, ont en la forest de Gravenchon boiz pour leur ardoir chacun en son hostel par livrée du verdier.
Item, leurs bestes franches de herbage et de pasturage, hors deffens et en lieux et temps ordonnés où ilz ne puissent faire dommage.
Item, la geneste, la genievre et la briere hors deffens pour eulx clorre.
Item, la maille, la pierre, le sablon et l'argille pour eulx clorre hors deffens.
Et pour lesquelles franchises dessus desclarées, lesdiz curés sont tenuz faire par chacun jour prieres et oroisons en leurs messes pour le roy et leur fondeur.
Jehan de Grasquesne, escuïer, à cause de son heritage, a en la forest de Gravenchon boiz pour ardoir et pour clorre par livrée du verdier d'icelle forest deux foys l'an, c'est assavoir à Noël et à Pasques, hors deffens.
Item, ledit escuïer a en ladicte forest pastures pour toutes ses bestes en icelle forest, excepté chievres et hors deffens, pourveu toutesvoiez que le boiz n'en puisse empirer.
Item, ledit escuïer a en ladicte forest le caillou, la mousse, la pierre, l'argille, le sablon, la geneste et le genievre, sans malfaire au boiz.
Item, ledit escuïer a par toute ladicte forest sa chace à toute beste au pié pelu comme lievre, connin, regnart et aultre beste puante, excepté au parc.
Pour lesquelles franchises dessus desclarées, ledit Grasquesne est tenu de estre avecques le senescal de ladicte forest pour aider à tauxer les pors qui sont deubz à monseigneur de Harecourt à cause de la chastelerie dudit lieu de Gravenchon.
Et sy doibt estre deux foys l'an, quant l'en fait savoir, avecques ledit senescal pour faire la visitation de ladicte forest et doit estre à juger le pasnage avec ledit senescal et sergent quant il y a pasnage et en faire le rapport devant le viconte de Caudebec.
Jacques Filleul, bourgeois de Rouen, à cause de son hostel de la Fresnaie, a acoustumé prendre et avoir en la forest de  Gravenchon boiz pour ardoir quant mestier en a, par livrée du verdier, sans le boiz de chesne et hors deffens.
Item, franc pasnage quant pasnage y eschiet, et pasturage à ses bestes, excepté chievres et hors deffens.
LES COUSTUMIERS DE GRAVENCHON  Les parroissiens et habitans de la parroisse de Saint Jacques de la Fresnoye ont en la forest de Gravenchon pasturage pour toutes leurs bestes, hors chievres et deffens, et sans meffaire au boiz.
Item, la malle, la pierre, le sablon et l'argille pour eulx clorre et amesnagier sans meffaire au boiz, hors deffens.
Item, la geneste, la genievre et la bruyere, au dehors du boiz.
Et quant commune livrée est faite en ladicte forest pour les gens du roy, ilz ont droit d'aller une foys le jour d'aller querre de ladicte livrée du mort boiz qui en la Chartre aux Normans est dit mort boiz pour XII d.
la charetée, et la somme à col pour quatre deniers.
Item, plain pasturage en plaine forest pour leurs bestes quant le boiz se peut deffendre, et quant commune livrée en est faite par les gens du roy.
Pour lesquelles franchises dessus desclaréez, lesdiz habitans sont tenuz faire certaines rentes et faisances au conte de Harecourt par chacun an, lesquels lui furent baillez en assiete par les predecesseurs roys de France en escange de terre.
Les habitans de Notre Dame de Gravenchon ont en  la forest dudit lieu de Gravenchon toutes et autelles franchises et coustumes comme les habitans de Saint Jaque de la Fresnaye cy devant registrés, et en font autelles et semblables rendez et redevancez au conte de Harecourt.
Les habitanns de Saint George de Gravenchon ont en la forest dudit lieu de Gravenchon toutes et tellez franchises comme ceulx de Saint Jaque de la Fresnoye registrés de l'autre part, et en font semblables faisances au conte de Harecourt.
Les habitans de la parroisse  de Tragarville prennent en la forest de Gravenchon pareilles franchises comme font les autres cy devant registrés, et en font semblables rentez au conte de Harecourt.
Les parroissiens et habitans de Saint Ouen de Toufreville  ont en la forest de Gravenchon pasturage pour toutes leurs bestes, hors deffens et sans meffaire au boiz; la maille, l'argille, la pierre, le sablon pour eulx clorre, sans meffaire au boiz; les genestez, la bruïere, la genievre au-dehors du boiz.
Et quant commune livrée est faite en ladicte forest par les gens du roy, ont droit d'aller une foiz le jour querre de ladicte livrée la caretée pour XII d.
et la somme à col pour IIII d.
Item, plain pasturage en plaine forest pour leurs bestes quant le boiz se peut deffendre.
Parmi certaines rentez qu'ilz en sont tenuz faire au conte de Harecourt, lesquelles lui furent pieça baillées en assiete.
Les habitans demourans en la parroisse d'Auberville ont en la forest de Gravenchon pasturage pour toutes leurs bestes, hors deffens, sans meffaire au bois.
Item, ilz ont les genestez, la briere, le genievre au dehors du boiz.
Et quant commune livrée est faite en ladicte forest, ilz ont droit d'aller une foiz le jour querir de ladicte livrée la charetée de mort boiz, tel comme contenu est en la Chartre aux Normans, pour XII d., et de boiz sec semblablement, la somme à col pour IIII d., hors deffens.
Item, pasturages pour toutes leurs bestes, hors chievres, es dictez livréez quant la rendue en est faite par les gens du roy.
Pour lesquelles franchises dessus desclarées, lesdiz habitans et leurs successeurs sont et seront tenuz faire et païer par chacun an certainez rentes et faisances au conte de Harecourt, lesquelles lui furent ja pieça baillées en assiete de terre par les predecesseurs roys de France.
Les habitans et demourans en fieu d'Estellant et Morville en la parroisse de Saint Morice ont en la forest de Gravenchon pasturage pour toutes leurs bestes, hors chievres et deffens, et sanz meffaire au boiz.
Item, la maille, la pierre, le sablon et l'argille pour eulx clorre, sans meffaire au boiz.
Item, le genest, le genievre, la briere au dehors du boiz.
Et quant commune livrée en ladicte forest par l'advis des gens du roy, ilz ont droit d'aller  une fois le jour querir ladicte livrée, la charetée de mort boiz, tel comme contenu est en la Chartre aux Normans, pour XII d.
t., la somme à col pour IIII d.
Item, plain pasturage en plaine forest pour leurs bestes quant le boiz se peut deffendre.
Pour lesquelles franchises dessus desclarées les dessus diz dudit fieu sont tenuz faire et païer par chacun an au conte de Harecourt plusieurs rentes et faisances, lesquelles lui ont esté baillées en assiete de terre par les predecesseurs roys de France.
Les habitans des hameaulx de Canteleu et du Petit Bourg  ont en ladicte forest la maille pour mailler leurs terres, l'eaue, le sablon, l'argille, la pierre, pour eulx hesbergier; le genest, le genievre; pasturage à leurs bestes en ladicte forest de Gravenchon; ovec tous autres drois que ont acoustumé prendre et avoir en ladicte forest les coustumiers d'icelle, en faisant et païant les deniers qu'ilz en sont pour ce tenus faire au conte de Harecourt, qui piéça lui furent baillés en assiete de terre par les predecesseurs roys de France.
Les habitans de Notre Dame et Saint Denis de Lillebonne, hors le Becquet, ont en la forest de Gravenchon pasturage pour toutes leurs bestes, hors chievres et deffens, et sans meffaire au boiz.
Item, les genestez, la briere, et la genievre au dehors du bois.
Item, quant commune livrée est faite en ladicte forest par les gens du roy, ilz ont droit de aller une foiz le jour querir de ladicte livrée de mort boiz, qui en la Chartre aux Normans est dit mort boiz, la charetée pour XII d., la somme au col pour IIII d.
Item, ont plain pasturage en plaine forest pour leurs bestes quant le bois se peut deffendre.
Item, la maille, l'argille, et le sablon pour eulx clorre, sans meffaire au boiz, hors deffens.
Pour lesquelles franchises dessus desclarées, iceulx habitans sont tenus faire et païer chacun an au conte de Harecourt plusieurs rentes qui pieça furent bailléz audit conte par les predecesseurs roys de France en eschange de terre.
LA HAIE D'ARQUES  Le prieuré de Saint Estienne de la maladerie d'Arquez, à cause dudit prieuré, a en la forest d'Arquez, par le don du roy Philippe« Phi-lippe » dans l’édition de référence., roy de France, regnant l'an mil IIIC et XXIX, en mois d'avril, chacun jour deux aasnéez de mort bois vert et sec.
Et pour ce, sont tenus faire prieres et oroisons pour le roy notre sire, ses predécesseurz et sucesseurs.
LA FOREST DE EAVY   LES FRANS USAGIERS  Le prieur et couvent de Longueville la Guiffart, à cause de la fondacion de leur eglise, ont en la forest d'Eavy, par le don de Henry, roy d'Engleterre, duc de Normendie, d'Acquitaine et conte d'Anjou, régnant l'an mil IIC LXIX en mois de janvier, leur feu en bois d'Eavy à estre admené par deux charetes, et le mort boiz en estant et en gesant; et ont usé d'avoir en icelle forest en tous temps, chacun jour, deux caretéez de boiz pour leur ardoir par livrée du verdier de ladicte  forest ou son lieutenant, hors deffens.
Item, ont droiture et coustume d'avoir en ladicte forest, touteffoiz que il leur plest, le mort boiz en estant et en gesant, hors deffens.
Item, ont en ladicte forest, et si sont frans et exens de regars de forestz, et ce leur fu donné en faveur de l'eglise, jouxte leurs Chartres et privileges.
Et pour lesquelles franchises dessus desclarées, iceulx religieux sont tenuz faire prierez et oroisons pour le roy leur fondeur et tout le sanc royal.
Adam Bourbel, escuïer, seigneur de Quenecourt, a en la forest d'Eavy, à cause de sadite seigneurie, comme groz coustumiers la branque et le tiers fourq hors deffens.
Item, doit avoir boiz necessaire en ladicte forest, par livrée du verdier, pour son hesbergier, pourveu qu'il soit mis en euvre dedens l'an et le jour qui lui aura esté livré.
Item, le sec en estant et le vert en gesant, sans caable, hors deffenz.
Item, il doit avoir boiz par livrée du verdier pour son maisonner audit lieu de Quenecourt, de chesne et de hestre, ou aultre boiz necessaire à ce faire.
Item, pasturage et franc pasnage en ladicte forest, hors tailles et deffens, à toutes  ses bestes, excepté chievres.
Pour lesquelles franchises dessus desclarées, ledit Adam est tenu trouver au verdier et sergens de ladicte forest à disner touteffoiz que l'en lui fait ladicte livrée.
Les religieux, abbé et couvent de Beaubec ont, par le don de Hugues de Gournay, leur hostel de Morimont, et plain usage en la forest d'Eavy.
Et ont usé d'avoir en icelle forest la branche, le tiers fourq pasnage et pasturage pour toutes leurs bestes dudit manoir, hors tailles et deffens.
Robert de Saint Ouen, escuïer, à cause de son hostel du Feuquerey, a en la forest d'Eavy, comme gros coustumier, la branque et le tiers fourq, franc herbage, pasturage et franc pasnage à tous ses pors et à toutes ses bestes dudit hostel, hors deffens.
Item, il a un hestre pour ses caruez par livrée du verdier, par païant deux gerbes de blé chacun an au roy notre sire.
Item, il a le droit des autres menus coustumiers selon l'usage de ladicte forest.
Et de ce, paie chacun an au roy notre sire quatre mines d'avaine.
Les religieuses, prieure et couvent de Saint Saen ont en la forest d'Eavy, pour la chapelle du Camp souverain et pour leur manoir de Saint Saen, le quesne et le hestre pour hesbergier quant mestier en est, par le martel du verdier ou son lieutenant, et en doivent un disner audit verdier et au sergent du mestier qui leur livrent.
Item, ont la branche et le tiers fourq pour ardoir, le quesne et le hestre sec par entrée, pour l'amende.
Item, ont franc pasturage pour toutes leurs bestez en ladicte forest.
Item, ont, à cause de leur manoir d'EsquiqueviIle, la branche et le tiers fourq, le quesne et hestre sec par entrée, pour l'amende, et hors deffens, et tels drois comme les frans usagers et coustumiers de Ricarville et Freulleville ont et prennent en ladicte te forest, le tout hors deffens.
Pour lesquelles franchises dessus desclarées, lesdites religieuxes sont tenuez faire prieres et oroisons pour le roy et leur fondeur.
Les religieux, prieur et couvent de Toussains soubz Bellencombre  ont en la forest d'Eavy le boiz vert en gesant et le sec  en estant, sans caable.
Item, ont le quesne et hestre par entrée de c par l'amende, c'est assavoir cinq soulz le hestre selon ce qu'il est grant, et du plus plus et du mains mains, et dix soulx pour le chesne par semblable maniere, et hors deffens.
Item, ont la branche et le tiers fourq pour leur manoir de Martincamp, hors deffens.
Item, ont franc pasnage pour leurs pors et franc pasturage pour leurs bestes par toute ladicte forest, hors deffens.
Item, ont la blance espine hors lande, le houx, et les demourans aux gros usagers.
Et se lesdits religieux ou leurs gens prenoient et abatoient en ladicte forest un quesne vert, ilz en seront tenuz païer soixante soulz tournois d'amende, et si n'auront pas l'arbre, mes perdroit leur ferement, et semblablement du houx, l'arsin, charme et blanche espine en lande, le pommier et le mellier semblablement.
Item, du hestre vert, XVIII s., et du boulle IX s., et n'auront pas l'arbre et si perdront le ferement.
Et pour ycelles franchises et coustumes, sont tenus faire prieres et oroisons pour le roy.
Les religieux, prieur et couvent d'Auffay, membre de l'eglise de Saint Evroul l'Abbaïee, ont, à cause dudit prieuré, en la forest d'Eavy, par le don de Henry, roy d'Engleterre, sans dabte, qucitance de pasnage, herbage, cauffage et hesbergage pour tous les moygnes dudit lieu.
Et ont joy d'avoir en icelle franc pasnage pour leurs pors, herbage pour toutes leurs bestez par toute ladicte forest et haiez, hors taillez.
Item, ont hesbergage pour leur manoir par livrée du verdier pour toutes leurs necessitéz par toute ladicte forest et haiez d'icelle, hors deffens.
Item, ont leur cauffage pour toutes leur necessités par toute ladicte forest par le congié du verdier et hors deffens.
Et pour ce, iceulx religieux sont tenuz faire prieres et oroisons pour le roy et leur fondeur.
Les religieux, abbé et couvent de Saint Victor ont en la forest d'Eavy par le don de Henry, roy d'Engleterre, duc de Normendie d'Acquitaine et conte d'Anjou, assez leur necessairez de ladicte forest, mort boiz en quelconques lieu qu'ilz le trouveront, se il deffault en la forest, que ilz aient pour ce assez de branches et le demourant des carpentiers et toutes les choses que es gens du païz prendront par licence, à fere leur feu et autres choses necessaires, et du grant boiz à refere leurs maisons, par livrée.
Et en ont joy d'avoir le mort boiz par toute ladicte forest; et se l'en n'y en peut trouver, ilz doivent avoir les branches et les demourans aux coustumiers de ladicte forest pour leur ardoir.
Item, ont boiz pour reffaire leurs maisons par livrée du verdier.
Item, ont franc pasnage pour leurs pors et franc pasturer pour leurs bestes sans nombre, le tout hors deffens.
Pour lesquelles  franchises, lesdiz religieux sont tenuz faire prieres et oroisons pour le roy.
Messire Regnault Bahure, chevalier, a en ladicte forest les branches des arbres à ardoir, le bois vert à coupper prés terre à édiffier par livrée du verdier et hors deffens.
Item, a franc pasnage et pasturage pour ses bestes estant au manoir d'Esquiqueville, hors chievres et deffens; et tout ce avoir en la maniere que les frans coustumiers et usagers aïans semblable coustume en usent et ont acoustumé user.
Pour lesquelles franchises, ledit chevalier est tenu païer chacun an au roy notre sire IIII boisseaux d'avoine à la mesure d'Arques à la feste saint Rémy, avec un homage.
Le curé d'Esclavelles a droit de prendre en ladicte forest, à cause et par raison de son beneffice dudit lieu, le boiz sec en estant et le vert en gesant, sans caable; le chesne et le hestre par entrée de sec pour l'amende de V s.
pour hestre selon ce qu'il sera grant, du plus plus et du mains mains, et X s.
du chesne par semblable maniere; la branche de poingnie et de mains pour clore et ramer ling; la branche et le tiers fourc; pasnage franc et pasturage pour toutes ses bestes de sa noureture au devant de la fieulle de may; le remenant des gros usagiers; le houx, la blanche espine hors lande: et en doit au verdier de ladicte forest, touteffois qu'il gist en icelle, une foys l'an, une poingnie de chandelle.
Item, se ledit curé prenoit ou abattoit en ladicte forest un chesne, il en seroit tenu païer LX s.t., et n'aroit pas l'abre et perdroit le ferement.
Item, semblablement, l'arssin, le charne, le houx et la blanche espine en lande, le pommier et le meslier.
Item, du hestre vert XVIII s.t., et du boulle IX s., et n'aura pas l'abre et perdra le ferement.
Et de ce, est tenu prier Dieu pour le roy notre sire et pour tout le sanc royal.
Frere Raoul de Hodenc, curé de Bully, a droit de prendre en ladicte forest, à cause de son béneffice, la branche et le tiers fourc, hors deffens; pasnage et pasturage pour ses bestes, hors deffens; le boiz sec en estant et le vert en gesant s'il n'y a caable, hors deffens.
Item, les remenans aux carpenters et aux gros usagers, hors deffens; le mort bois, le houx, hors lande; le blanche espine, hors deffens; la branche de plain poing et de mains à fere closture et ling ramer, hors deffens.
Item, pour un chesne, s'il le prenoit ou abattoit, il en seroit tenu païer LX s.t.
et sy perdroit le ferement, hors deffens; item, pour un hestre vert, XVIII s.
et ne l'auroit pas et sy perdroit le ferement.
Madame Jehanne de Serimont, dame de Bully, a acoustumé prendre en ladicte forest le vert boys en gesant et le sec en estant, sans caable.
Item, boys pour ediffier en son manoir de Bully et aussi pour son moulin dudit lieu.
Item, la branche et le tiers fourc pour son ardoir, et est à entendre hors deffens, livré par le martel du verdier de ladicte forest, par païer au verdier et sergens qui luy font la livrée un denier.
Item, pasturage et pasnage pour toutes ses bestes de sa nourreture, et auxi achettées au devant de la fieulle de may, sans riens païer.
Et se ladicte dame ou personne pour elle prenoit ou abattoit un chesne vert, elle en seroit tenu païer LX s.t.
et n'auroit pas l'abre et perdroit le ferement.
Item, semblablement de l'arssin, du charne, et du houx, de la blanche espine en lande, du pommier et du meslier; item, du hestre vert, XVIII s., et du bulle IX s.t., et n'auroit pas l'abre et perdroit le ferement.
Les religieux, prieur et couvent de Saint Saen ont en la forest d'Eavy le boiz vert en gesant et le sec en estant, sans caable, hors deffens.
Item, le quesne et hestre sec par entrée pour l'amende, c'est assavoir V s.
pour le hestre selon ce qu'il est  grant, du plus plus et du mains mains, et X s.
pour le quesne par semblable maniere, et hors deffens.
Item, ont franc pasnage et franc pasturage pour leur noureture.
Item, ont boiz par livrée du verdier pour la reparation de leur moulin nommé le moulin aux Prestres, touteffoiz que ledit moulin en a mestier, par païant par chacun an deux mine de brais.
Item, ont une masure nommé la masure Raoul June qui doit avoir en ladicte forest la branche et le tiers fourq, hors deffens.
Item, ont à cause de ladicte masure franc pasnage et franc pasturage pour leurs bestes par païant chacun an une mine de fourment, tout hors deffens.
Et pour lesquelles franchises dessus desclarées, lesdiz religieux sont tenuz faire prieres et oroisons pour le roy et leurs fondeurs.
Le curé d'Escalles a acoustumé prendre en ladicte forest le tiers fourc et la branche et autres menues coustumes comme les autres menus coustumiers de ladicte forest.
Et pour ce, doit une poignié de candelle au verdier, une foiz, quant il gist en ladicte ville, et sy doit prieres et aumosnes pour le roy et ses subcesseurs.
Le curé de Torchy le Grant ont acoustumé prendre en ladicte forest le vert bois en gesant et le sec en estant sans caable, hors deffens.
Item, le chesne et hestre par entrée de seq pour l'amende de V s.t.
pour hestre selon ce qu'il est grant, du plus  plus et du mains mains, et X s.
pour quesne par semblable maniere, et hors deffens.
Item, la branche et le tiers fourc sans amende et hors deffens.
Item, franc pasturage pour ses bestes et franc pasnage pour ses pors, et pour ce paie au roy par chacun an deux mines de blé au terme saint Michiel.
Et s'il prenoit ou abattoit en ladicte forest un quesne, il en seroit tenu païer LX s.
et n'auroit pas l'abre et perdroit le ferement.
Item, semblablement de l'arsin, du charne, du houx, de la blanche espine en lande, du pommier, meller, semblablement.
Item, du hestre vert XVIII s., et du boulle IX s., et n'auroit pas l'abre et perdroit etc.
Et oultre, doit une poingnée de candelle quant le verdier gist en ladicte ville une fois l'an.
Et sy doit prieres et oroisons pour le roy notre sire et pour tout le sanc royal.
Le curé de Torchy le Petit a acoustumé prendre en ladicte forest le boiz vert en gesant et le sec en estant sans caable, hors deffens.
Item, le quesne et hestre par entrée de sec par amende, c'est assavoir V s.t.
pour hestre selon ce qu'il est grant, du plus plus et du mains mains, et X s.
pour quesne par semblablement, hors deffens.
La branche et le tiers fourc pour son arder et ediffier en presbitaire de ladite priouré, et hors deffens.
Item, a franc pasnage en ladicte forest, par païant au roy ou au verdier touteffoiz qu'ilz gerront en ladicte paroisse, une poingnie de chandelle de cure pour eulx desclarer, et hors deffens.
Item, se ledit curé querroit, luy ou ses gens, en ladicte forest un quesne vert, il en seroit tenu païer LX s.t.
et n'auroit pas l'abre et perdroit le ferement, hors deffens.
Item, semblablement de l'arsin, du charne, du houx, de la blanche espine en lande, du pommier et mellier.
Item, du hestre vert XVIII s., du bulle IX s., et perdroit le ferement, et n'auroit pas l'abre.
Et pour ce, est tenu fere prieres et oroisons pour le roy et pour tout le sanc royal.
Le seigneur du Fontenil a en la forest d'Eavy, comme gros coustumiers, la branche et le tiers fourq, franc herbage, pasturage et franc pasnage pour ses pors et à toutes ses bestez de son hostel dudit lieu de Fontenil.
Item, il a pour maisonner et ediffier en son dit hostel de Fontenil quesne et hestre, hors deffens, par livrée du verdier qui doit veoir le lieu où ledit boiz doit estre emploie.
Pour lesquelles franchises dessus desclarées, ledit seigneur de Fontenil est tenu païer pour le disner du verdier et sergent, quant ilz lui livrent boiz, cinq soulz.
Et si doit trouver parc a Saint Saen pour mettre et enparquier les prinses de la forest.
Le prieur de Busbel a en la forest d'Eavy boiz sec en estant et le vert en gesant sans caable, hors deffens.
Item, le chesne et le hestre par entrée de sec par l'amende de cinq solz tournois pour le hestre selon ce qu'il sera grant, et du plus plus et du mains mains, et du chesne pour dix soulz par semblable maniere, hors deffens.
Item, la branche et le tiers fourq, hors deffens.
Item, a franc pasnage et pasturage pour toutes ses bestes de sa noureture, hors deffens.
Item, se ledit prieur prenoit ou abatoit en ladicte forest un chesne vert, il en seroit tenu païer LX s.t., et n'auroit pas l'arbre et sy perdroit le ferement.
Item, semblablement, le charme et l'arssin hors deffens.
Item, semblablement le houx et la blanche espine en lande, le pommier et le mellier, hors deffens.
Item, du hestre vert XVIII soulz d'amende, du boulle IX s.
et n'auroit pas l'arbre et si perdroit le ferement.
Et pour ce, ledit prieur et ses successeurs sont et seront tenus faire prieres et oroisons pour ses fondeurs.
Erart de Haucourt, escuïer, seigneur de Greigneuseville, a, à cause de son fieu dudit lieu, en la forest d'Eavy tout le boiz nécessaire pour les reparacions de son moulin assis au Val de Varenne, et la rivière et parroice de Sainet Martin de Belencombre, icelui moulin nommé le moulin au Connestable, et hors deffens.
Pour lesquelles franchises dessus desclarées, iceluy escuïer est tenu faire hommage au roy notre sire quant il eschiet.
Messire Robert de Peletot, chevalier, dit le Vaudrain, seigneur dudit lieu de Pelletot, a en la forest d'Eavy, à cause de son manoir de Touvoye, assis en la parroisse de Saint Elier, c'est assavoir le bois sec en estant et le vert en gesant sans caable; le quesne et le hestre par entrée de sec pour l'amende, c'est assavoir XV s.
pour le quesne et V s.
pour le hestre, selon ce qu'ilz sont grans, du plus plus et du moins moins.
Item, la branche de plain poing et de mains pour clorre et ramer les lins, ovecques toutes les menuez coustumes que les menus coustumiers ont en ladicte forest, par païant semblable rente comment les menus coustumiers paient pour iceulx menuz drois.
Item, a en ladicte forest, en quelconques lieu qui lui plest, hors deffens, pour son moulin de Touvoye, un hestre par païant par chacun an au roy notre sire une mine de fourment.
Messire Robert Blasset, chevalier, seigneur de Saint Pierres,  a en la forest d'Eavy boiz pour ardoir et maisonner, et reparer ses moulins et les haulles estant à Saint Saen, le tout par livrée du verdier, pourveu que icelui boiz soit mis en euvre dedans l'an et jour qui lui aura esté livré.
Le prieur et couvent de Notre-Dame du Pré lés Rouen, membre de l'eglise du Bec Hellouin, ont en ladicte forest, à cause de l'ostel de Bures, si comme il appert par don à eulx fait par le prince de noble memoire Henry, roy d'Engleterre, duc de Normendie, conte de Potiers, d'Anjou et du Mayne, tout ce qui leur est necessère pour leur dit manoir de Bures à arder et à ediffier, et plaine pasture et pasnage frans à eulx et à leurs hommes.
Et par vertu dudit privillege et des confermacions des roys de France, ont jouy en ladicte forest d'avoir, c'est assavoir leur herbergage pour leurdit manoir, moulins et halles, avec toutes les appartenances à icellui, hors deffens.
Item, ont franc pasnage pour les pors de leur noureture sans nombre, hors deffens.
Item, ont franc pasturage et herbagezs pour toutes leurs bestes en ladicte forest et hors deffens.
Item, ont leur ardoir pour toutes leurs neccessités par la livrée du verdier et hors deffens.
Pour lesquelles franchises et coustumes dessus desclerées, ledit prieur et couvent sont tenus fere prieres et oroisons pour leurs fondeurs, pour le roy notre dit seigneur et pour tout le sanc royal.
Messire Robert de la Heuse, chevalier, chastelain de Belencombre, a en la forest d'Eavy, c'est assavoir le fou et le mort boiz à prendre en ladicte forest pour son chauffer; et pour ce que il sera anciennement avisé que c'estoit le prouffit du roy de bailler par lui pour son dit chauffage par le verdier du lieu ou son lieutenant, l'en lui bailla; et de ce a esté en bonne saisie et procession de tel temps qu'il n'est memoire du contraire.
Item, il a et peut prendre en ladicte forest et en la haie le cesne pour esdiffier en sondit chastel et manoir de Belencombre.
Item, a ledit chevalier, à cause de sondit chastel, la garde des boys du Vauguillé, de Rosey et du Bosc le conte, à gages de XII d.
pour jour, et le peut fere deservir par quelque personne qu'il lui plest, pourveu que ce soit personne convenable.
Item, ledit seigneur peut cachier en ladicte forest à toutes bestes à pié pelu touteffois qu' il lui plest et à tant de chiens qu'il lui plet, et les peut mener sans lesse.
Item, les veneurs dudit seigneur  peuvent porter ars et saëtes de leur droiture en ladicte forest, mes que eulx ne soient variés.
Item, ledit seigneur ou ses officiers pevent porter et tendre en ladicte forest toutes manieres de filles pour fere leur cache, et se ilz acueilloient un cerf ou une autre grosse beste hors de ladicte forest et de la garenne, ilz le pevent percacher et prendre dedens ladicte forest tant avant comme l'oye d'un cor de l'ourée de ladicte forest.
Item, et se ledit seigneur ou ses gens tenoient un malfaiteur de boiz et de pasturage en ladicte forest, ilz le pevent prendre et lui donner jour devant le verdier selon ce  que le cas et meffet le desire, lequel meffait ilz doivent monstrer au verdier.
Item, se aucune forfeture, comme de chevaux, charetes et harnoiz, appartenoit à la prinse que lui ou ses gens avoient faite, le roy aroit les chevaux et ledit chevalier aroit le harnois.
Item, se ledit chevalier ou ses gens trouvoient  malfaiteurs en ladicte forest ou autres qui chassent ou archeassent ou menassent chiens sans lesse ou portassent filles souppeçonneusses par ladicte forest, eulx les pevent prendre et rendre à justice et denuncer le fait.
Item, ledit chevalier a en ladicte forest, à cause de son manoir des Ventes, la brance et le tiers fourc, le vert en gesant et le sec en estant pour son chauffage, et franc pasturage pour ses bestes, et semblablement franc pasnage.
Item, ledit seigneur peut prendre, par livrée du verdier de ladicte forest, tout boiz, tant quesne que hestre, qui lui est neccessere pour l'ediffice et sustentation de ses moulins de Belencombre.
Damoiselle Jehanne de Bray, dame d'Iverville, et Jehan de Saenne, ont droit de prendre en la forest d'Yavy, à cause de leurs manoirs de Bully et de Bray, c'est assavoir la branche, le tiers fourc pour leur ardoir, hors deffens.
Item, ont et doivent avoir le vert en gesant, le seq en estant en laye, et les frouesseures par livrée du verdier pour ardoir et pour toutes les necessités desdis manoirs, hors deffens.
Item, doivent avoir en ladicte forest quesne par livrée du verdier pour édiffier esdis manoirs touteffois que mestier en est, pourveu que ledit boys soit mis en euvre dedens l'an et jour qui lui aura esté livré.
Item, franc pastuarge, pasnage et herbage pour toutes leurs bestes desdis manoirs, excepté chievres, hors deffens.
Item, doivent avoir toutes et telles franchises et coustumes comme les autres coustumiers de ladicte forest, hors deffens.
Pour lesquelles franchises, usages et coustumes dessus desclarées, ladicte damoiselle et ledit Jehan sont tenus fere hommage au roy quant il eschiet et le cas s'offre.
Petreguin de Brametot, aïant le droit des hoirs Guillaume Lebret à cause de sa femme, a en ladicte forest, c'est assavoir le vert boys en gesant et le sec en estant, sans caable, et sy a la branche et le tiers fourc.
Item, a le quesne et hestre sec par entrée par l'amende de V s.
pour le hestre selon ce qu'il est grant, ou plus plus et du mains mains, et dix soubz pour quesne par semblable  maniere.
Item, franc pasturage pour ses bestes et franc pasnage pour ses pors pour sa nourreture.
Item, a en ladicte forest un hestre vert par livrée par le martel du verdier, pour reffaire sa charue, par païant deux gerbes de blé par chacun an; et auxi paie chacun an pour les franchises dessus ditez au roy notre sire une mine de fourment au terme saint Michiel.
Item, se ledit prenoit ou abatoit un quesne vert en ladicte forest, il en LX s.
et n'aroit pas l'arbre et si perdroit son ferement; et semblablement de l'arssin, du charne, du houx, de la blance espine en lande, du pommier et du mellier semblablement.
Item, du fou vert XVIII s.t., et du bulle IX s., et si n'auroit pas l'arbre et perdroit le ferement.
Jehan Dugal, escuïer, a en la forest d'Eavy, à cause de damoiselle Perrennelle de Brocheronde sa femme, par raison de son manoir de Noville, trois charetées par chacune sepmaine pour soy chauffer en son dit hostel; item, usage de boiz pour ediffier en son dit manoir et pour la reparation de son moulin dudit lieu.touteffois qu'il en a mestier, tout par livrée du verdier de ladicte forest.
Messire Philippe d'Auffy, chevalier, à cause de son manoir et moulin de Cohelle, a en la forest d'Eavy franc pasturage pour ses bestes et franc pasnage pour ses pors sans nombre, hors deffens; la branche et le tiers fourq et les demourans aux gros usagers et coustumiers de ladicte forest; boiz pour ardoir, hesbergier et ediffier par livrée du verdier.
Et pour ce doit au roy chacun an à la recete d'Arques une mine de fourment.
Jehan de la Crique, escuïer, seigneur du lieu, à cause de son manoir, a en la forest d'Eavy le bosc vert en gesant et le sec en estant sans caable.
Et sy a la branche et le tiers fourc, hors deffens.
Item, a le chesne et hestre par entrée de sec par l'amende de cinq soubz tournois pour hestre selon ce qu'il est grant, du plus plus et du mains mains, et du quesne X s.t.
par semblable maniere, et hors deffens.
Item, a franc pasnage pour ses pors et franc pasturage pour sez bestes.
Pour lesquelles franchises dessus desclarées, ledit escuïer est tenu faire et païer au roy notre sire chacun an une mine de blé au terme de la saint Michiel.
LES COUSTUMIERS DE LA FOREST D'EAVY  Les parroissiens et habitans de la ville de Rosey ont en la forest d'Eavy le boys seq en estant et le vert en gesant sans caable, hors deffens; le chesne et le hestre par entrée de sec par païant l'amende, c'est assavoir le hestre pour V s.t.
selon ce qu' il est grant, et X s.
pour le chesne semblablement et hors deffens.
Pasturage pour leurs bestes et pasnage pour leurs pors par païant pour chacun porq VIII d.
Item, ont la branche et le tiers fourc pour leur user par païant une mine de fourment; chacune masure par an doit mouter la somme, XIII mines d'avoine, quatre mines de mouture prinses au moulin, V mines de fourment au terme saint Michiel; livrée de fours pour leur maisonner par le martel du verdier par païant chacun une mine de blé de la livrée et II sommes d'avoine quant ilz le prennent; et s'ilz ne prennent, ilz ne doivent riens.
Et auxi paient pour leur pasturage les maussoiz du feu qui vault deux deniers tournois pour feu.
Item, se lesdiz habitans prenoient ou abattoient en ladicte forest un chesne, ilz en seront tenu païer LX s.t., et n'auront pas l'abre et sy perdront le ferement.
Item, ilz ont l'arsin et le charne hors deffens, le houx et la blanche espine en lande, le pommier et le mellier, et hors deffens.
Item, du hestre vert XVIII s., et du busle IX s., et n'auront pas l'arbre et sy perdront le ferement.
Le commun et habitans d'Esclavelles ont acoustumé prendre ladicte forest le boiz sec en estant et le vert en gesant sans caable; le quesne et le hestre par entrée de sec pour l'amende, c'est assavoir V s.
pour hestre selon ce qu'il est grant, du plus plus et du mains mains, et X s.
pour le quesne par semblable maniere la branche de plain poing et de mains pour clorre et ramer leurs lins; le houx et la blanche espine hors lande.
Item, tous  iceulx habitans qui font deux acres de blé ont pour leurs harnas un hestre de livrée par le martel du verdier, et de ce sont tenus païer chacun an deux gerbes de blé à la saint Michiel.
Pasturage pour leurs bestes, pasnage pour leurs pors, par païant VIII d.
pour porc.
Et sy doivent lesdits habitans, chacun feu, II d.
au terme de la saint Michiel, et deux oeux.
Et se lesdits habitans abattoient un quesne vert, ilz paieront LX s., et n'auront pas l'abre et sy perdront les feremens; et semblablement de l'arsin, du charne et du houx et de la blanche espine en lande, du pommier et du meslier.
Item, du hestre vert XVIII s., et du bulle IXs., et n'auront pas l'abre et sy perdront le ferement.
Pour lesquelles franchises dessus desclarées, lesdits habitans sont tenus païer chacun an au roy notre sire XI mines de blé, X mines d'avoine et X gelines.
Le commun et habitans de Pommereval ont acoustumé prendre en ladicte forest le bois sec en estant et le vert en gesant sans caable, hors deffens; le quesne et le hestre par entrée du sec par l'amende, c'est assavoir pour le chesne V s.
selon ce qu'il sera grant, du plus  plus et du mains mains, et du quesne X s.
semblablement, hors deffens; la branche de plain poing et de mains pour eulx clorre et ramer leurs lins; et sy ont le demeurant aux gros usagiers.
Item, lesdits habitans demourans en fieu Notre Dame du Pré ont en ladicte forest les fourcs par livrée du verdier et soubz son martel, et en a de chacun fourc un denier, et est pour eulx ediffier, et de ce doivent LX s.
pour le fourment et II s.
d'amende.
Et ceulx demourans ou fieu du Chappieau blanc n'ont point de livrée de fourcs et pour ce ne paieront point d'amende de carpentier.
Item, ilz ont, quant les hayes ou ventes sont taillées, le mort boys, pasturage pour leurs bestes, et le seq boys par entrée.
Item, ilz ont franc pasturage pour leurs bestes et franc pasnage pour leur noureture, et en doivent les habitans demourans en fieu Notre Dame du Pré au roy X s.
à la Chandelleur et V s.
à la saint Jehan, et ceulx du fieu du Champ blanc III s.
à la Chandelleur et III s.
à la saint Jehan.
Et s'ils abattoient en ladicte forest un quesne vert, ilz en paieront LX s.t.
d'amende, et n'auront pas l'abre et perdront le ferement, et semblablement de l'arssin, du charne, du houx, de l'espine blanche en lande, du pommier, du meslier semblableent, et du busle IX s., et n'auront pas l'abre et perdront le ferement, et du fou ou hestre XVIII s.
et ne l'auront pas et perdront le ferement.
Les habitans de Freelles ont acoustumé prendre en ladicte forest le boys vert en gesant et le sec en estant sans caable et  hors deffens; la branche de plain poing et de mains à clorre et ramer leurs lins, et hors deffens; le houx et la blanche espine hors lande et hors deffens; le quesne et le hestre vert par entrée par l'amende, c'est assavoir V s.
pour hestre et X s.
pour quesne selon ce qu'il est grant, du plus plus et du mains mains, hors deffens.
Item, les bracheurs de ladite ville ont la grosse branche à abattre de dessus la roe d'une charette de III piés et demi de manche de la hache dont ilz abattent, et de ce sont tenus païer au sergent de la garde II gallons de servoise quant ilz brachent.
franc herbage pour leurs bestes et leurs pors de leur nourretture, soit à demi pasnage, c'est assavoir IIII d.t.
pour porq, et par ce sont quittes de l'arrere pasnage.
Item, a en ladicte ville XIIII masures qui doivent le tourtel à Noël, les ceux à Pasquez et VII guelines à la saint Michiel, et tous lesdis habitans doivent au terme de la saint Michiel LII mines d'avoine, II mines de fourment.
Item, ceulx du fieu de Pomereval habitans en icelle parroisse doivent à la saint Michiel le mausois du fou, et n'ont point de sieucte en venant de leur coustume dedens la ville destarchiez, et auxi ne paient point d'amende de carpenterie pour ce qu'ilz ne prennent nuls fourcs.
Le commun et habitans de Bully ont acoustumé prendre en ladicte forest le vert en gesant et le seq en estant sans caable, hors deffens; le hestre et quesne par entrée de sec pour amende de V.s.
du hestre, selon ce qu'il est grant, du plus plus et du mains mains, et du quesne X s.
par semblable maniere; franc pasnage pour leurs pors et pasturage pour leurs bestes, hors deffens, par païant de chacun porc IIII d.t.
du premier pasnage jusques au dernier.
Item, pour hebergier, VII fourcz par le martel du verdier ou de son lieutenant, pour l'amende et III boisseaux de blé au roy, ou XIII fourcz pour païer l'amende et une mine de blé; et ne pevent prendre nulz de fours se ilz ne les mettent en oeuvre entre une Saint Michel et l'autre; la branche de plain poing et de mains à ramer leurs lins par païant un denier pour tourtel et II d.t.
pour mausois à la saint Michel et III oeux à Pasques, et qui a charette doit IIII d.
tournois à la saint Michel, excepté le fieu Thomas de Bully.
Item, les venniers de la ville sont frans et ne portent point de merq pour porter leurs vens et leurs corbeilles par les foires et marchés du roy, par païant au roy chacun an XII d.
au terme saint Michiel.
Item, ont le houx et l'espine blanche hors lande, et sy ont les demourans aux gros usagiers; et doivent les fevres de ladicte ville III s.t.
touteffois qu'ils prennent congié  de carbonnage, et VI d.t.
pour chacun sergent du mestier, et doit bailler pleges au verdier de X l.
quant ilz prennent congié dudit carbonnage affin qu'ilz ne le mette ou emploie ailleurs que en la coustume de la forest, et est le congié de VI nuis de charbon et non plus; et sy doivent ferer les chevaulx aux mestres des forests, du verdier et son lieutenant, des veneurs du roy, des sergens de ladicte forest, et le clerc du verdier, quant ilz sont sur la forest.
Item, se lesdits habitans abattent en ladicte forest un quesne vert, ilz en sont tenus païer LX s.t.
et n'ont pas l'abre mes perdent leurs feremens.
Item, semblablement de l'archin, du charne, du houx et de la blanche espine en lande, le pommier et le meslier semblablement.
Item, du hestre vert XVIII s.t., et du bulle IX s.
et sy n'ont pas l'abre et perdent leurs feremens, hors deffens.
Le commun et habitans de Maucomble ont acoustumé prendre en ladicte forest le bois vert en gesant et le sec en estant sans caable; la branche et le tiers fourc, hors deffens; franc herbage et franc pasnage pour leur nourrettures; le hestre et le hestre sec par entrée, c'est assavoir V s.
pour la charettée de hestre selon de qu'il est grant, du plus  plus et du mains mains, et X s.
pour le hestre semblablement.
Item, se lesdits habitans prenoient ou abattoient un chesne vert, ils en seront tenus païer LX s.t., et n'aront pas le ferement et perdront l'abre.
Item, semblablement, l'arssin et le charne, le houx et la blanche espine en lande, le pommier et le meslier et la noire espine.
Item, du hestre vert XVIII s.t., et du bulle IX s., et n'aront pas l'abre et perdront le ferement; le houx, la blanche espine, en degoust des abres, sans coustume, sont frans sans rens païer, et tout hors deffens.
Le commun et habitans de la ville de Bures ont acoustume prendre en ladicte forest le sec en estant et le vert en gesant sans caable; le hestre et quesne par entrée de sec par l'amende de V s.
pour le hestre selon ce qu'il est grant et du plus plus et du mains mains , et X s.
du quesne par semblable maniere, hors deffens; la branche de plain poing et de mains pour eulx clorre et ramer leurs lins, hors deffens; le houx et la blanche espine hors lande sens amende et hors deffens.
Item, ont livrée de fourcz par livrée du verdier par païant de plaine livrée II s.
et de demie livrée  XII d., et II s.
au roy quant ilz ont ladite livrée.
Item, ont pasturage pour leurs bestes en ladicte forest, et sy ont franc pas nage pour leurs pors, excepté porcion du fieu de Fescamp soyant en ladite ville qui paient pasnage acoustumé; item, en ladicte ville, a certaine porcion du fieu du roy qui prennent la branche et le tiers fourc par païant chacune masure chacun an une mine d'avoine, et sont ceulx de Bures.
Item, a en ladicte ville plusieurs masures appellées bournages qui paient au roy chacun an XX s.
d'assiette à la Chandelleur et XX s.
à la saint Jehan.
Item, les habitans de ladicte ville doivent un denier de tourtel, et les potiers de ladicte ville doivent chacun an XVIII d.
Item, les fevres de ladicte ville ont la branche et le tiers fourc par païant chacun an III s., excepté celui qui fait le ferage pour les religieux du Pré.
Item, ilz ont le remenant aux gros usagiers.
Et se lesdis habitans prenoient ou abattoient un quesne vert, ilz en seroient tenu païer LX s., et l'auront pas l'abre et perdront le ferement.
Item, semblablement de l'arssin et de la charne, de la blanche espine en lande, du pommier ; et du meslier; item, du hestre XVIII s., du bulle IX s., et n'auront pas l'abre et perdront le ferement.
Le commun et habitans de la ville des Ventes ont acoustumé prendre en ladicte forest le boiz vert en gesant et le sec en estant sans caable, hors deffens; le chesne et le hestre sec par entrée par amende, c'est assavoir V s.
pour hestre selon ce qu'ilz sont grans, du plus plus et du mains mains, et du chesne X s.
par semblable maniere, hors deffens; la branche de plain poing et de mains pour ramer leur lin et eulx clorre, par païant II s.
pour maussois au terme saint Michiel, V oeux I d.
à Pasques.
Item, pasturage pour leurs bestes, par païant de chacune beste aumaille I d.
p.
par an.
Item, les habitans du fieu de Reaumont en ladicte par froisse doivent une mine d'avoine à la saint Michiel, chacun feu, excepté XIII masures qui ne paient, fors que la coustume dessus ditte hors deffens.
Item, iceulx habitans ont livrée de fourcs pour maisonner, pour païer chacun une mine de fourment de plaine livréde et II s.
d'amende.
Ilz ont le houx , la blanche espine hors lande et hors deffens.
Item, se lesdits habitans prenoient ou abattoient en ladicte forest un chesne, ilz en sont tenus païer LX s., et sy auront pas l'abre et sy perdront le ferement.
Item, semblablement de l'arssin, du charne, du houx, de la blanche espine en lande, du pommier et du meslier; du hestre vert XVIII s., du bulle IX s., et n'auront pas etc, sy perdront  etc.
Les habitans de IIII masures soïans ou hamel de Rouville, les habitans des sept masures du fieu de Maucomble ont acoustumé  prendre en ladicte forest, c'est assavoir les IIII masures premieres nommées le hestre et quesne par entrée de seq, c'est assavoir V s.t.
pour hestre selon ce qu'il est grant, du plus plus et du mains mains, et X s.
pour le chesne par semblable maniere, hors deffens ; le vert en gesant et le sec en estant sans caable et hors deffens ; la branche et le tiers fourc sans amende.
Item, ont franc pasnage et pasturage en ladicte forest pour leurs nourrettures, et en sont tenus faire, c'est assavoir l'une desdites masures une mine de fourment, et les autres trois chacune une mine d'avoine à la saint Michiel.
Et se lesdis habitans prenoient ou abattoient en ladicte forestun quesne vert, ilz en seront tenus païer LX s.t., et sy n' auront point l'abre et perdront le ferement.
Item, semblablement, l'arsin et le charne, le houx, la blanche espine en lande, le pommier et le meslier.
Item, du hestre vert XVIII s., et du bulle IX s., et n'auront pas l'abre et perdront le ferement.
Et des VII masures devant nommées, ont en icelle forest la branche et le tiers fourc, le sec en estant et le vert en gesant sans caable.
Item, le quesne et hestre par entrée de sec par la maniere devant dite.
Item, ont franc pasnage et pasturage en ladicte forest pour leur nourretture, hors deffens.
Et de ce ne paient aucune chose.
Item, se ilz couppoient un quesne vert ou un hestre, ilz en paieront semblablement comme devant est dit de ceulx des IIII masures.
Item, semblablement de l'arsin, du charne, du houx, de la blanche espine en lande, du pommier et mellier, hors deffens.
Les hoirs de Robert de Ricarville ont acoustumé prendre en ladicte forest, c'est assavoir la branche et le tiers fourc, franc herbege, pasturage et pasnage tout franc à toutes leurs bestes des manoirs de Ricarville et du Valoyne, hors deffens; un hestre vert pour leurs carues par la livrée du verdier par païant II garbes de fourment et hors deffens.
Item, autel droit comme les autres menus coustumiers selon l'usage et coustume d'icelle forest et en païant chacun an au roy notre sire IIII mines d'avoine.
Les habitans de Muchedent ont acoustumé prendre en ladicte forest le boiz sec en estant et le vert en gesant sans caable ; le chesne et le hestre par entrée de sec par l'amende, c'est assavoir V s.t.
pour hestre et X s.
pour le chesne, selon ce qu'ils sont grans, du plus plus et du mains mains.
Item, ont pasturage excepté le moys deffendu.
Item, les habitans de ladicte parroisse, ou fieu chambellenc de Muchedent, ont franc pasnage pour leurs por de leur nourretture, de devant la fieulle de may.
Item, le houx la branche de plain poing et de mains pour eulx clorre et ram leurs lins.
Item, en ladicte parroisse, a XVII masures du fieu  qui n'ont point de franchise pour leurs pors en ladicte forest, mais ont les franchises dessus dites, et paient chacune maure II d.
à la saint Michiel, V oeux à Pasques, et I d., et pour chacune  beste aumaille I d.
chacun an, et V s.
d'assiette à la Chandelleur et II mines d'avoine à la saint Michiel; et les fevres chacun an III s.
et ferrage.
Item, se lesdits habitans prenoient ou abattoient en ladicte forest un chesne vert, ils en seront tenus païer LX s.t.
et n'auront pas l'abre et perdront le ferement; et semblablement de l'arsin, du charne; et semblablement le houx et la blanche espine en lande, le pommier, le meslier.
Item, du hestre vert XVIII s.t.
et du bulle IX s.t., et n'auront pas l'arbre et perdront le ferement se ilz sont trouvés.
Et pour ce que dit est, ne sont tenus païer autre chose que ce que dessus est dit.
Le commun et habitans des Autieux ont acoustumé prendre en ladicte forest le vert en gesant et le sec en estant sans caable et hors deffens; le quesne et le hestre par entrée de sec et par l'amende, du hestre V s.,le quesne X s., et par païant VI d.
pour chacun abre au sergent, hors deffens.
Item, ilz ont la branche, hors deffens, de plain poing et de mains pour clorre et ramer leurs lings.
Item, ont pasnage en icelle foret par païant IIII d.
pour chacun porc de leur nourretture et pour leur estorement, et ne paient ceulx du fieu de Vermendois que II d.
à la saint Michiel.
Item, les fevres d'icelle paroisse ont  en icelle forest leurs trous à forgier par païant chacun mois I d.t.
Item, les vavasseurs prennent en icelle forest la branche et le tiers fourc et toutes les coustumes devant dites par païant certaines rentes et faisances au conte de Longueville et au roy, c'est assavoir XIIII mines d'avoine par an, et ne paient aux moulins que demie mousture.
Les habitans de Torchy le Petit ont acoustumé prendre en ladicte forest le vert en gesant et le sec en estant sans caable.
Item, ont le quesne et hestre par entrée de sec par l'amende de V s.t.
selon ce qu'il est grant, du plus plus et du mains mains, et X s.
pour quesne par semblable maniere; la branche de plain poing et de mains pour eulx clorre et ramer leurs lings, hors deffens.
Item, les boullengers de ladicte parroisse ont le houx et la blanche espine hors lande, et le mort boys des tailles abandonnées.
Item, ont la branche de plain poing et de mains pour chauffer leurs fours, par païant au roy notre sire chacun an III s.t.
au terme saint Michiel.
Item, ont franc pasturage pour leurs bestes et pasnage pour eurs pors quant il eschiet pasnage, par païant plain pasnage; et Ceulx du fieu de Bréautté en donnent chacun an IIII d.t.
d'assiete.
Item, les fevres ont la branche et les trois fours   par païant chacun an III s.t., et seront les remenans aux gros usagiers.
Item, ont livrée de fours faicte par le verdier par païant de plaine livrée: une mine de blé et de la demie livrée demi mine de blé.
Et si prenoient ou abattoient un quesne vert, ilz en seroient tenus païer LX s.t.
et si n'ont pas l'abre et perdront le ferement; item, semblablement de l'arsin, du charne, du houx, de la blance espine en lande, du pommier et meslier, hors deffens; item, d'un hestre vert XVIII s.t., et IX s.
pour le bulle, et n'ont pas l'abre et perdent le ferement.
Le commun et habitans de Torcy le Grant ont acoustumé prendre en ladicte forest le vert en estant et le sec en gesant sans caable.
Item, le quesne et hestre sec par entrée par amende de V s.
pour hestre selon ce qu'il est grant, du plus plus et du mains mains, et X s.
pour le quesne et par semblable manière.
Item, la brance de plain poing et de mains pour eulx clorre et ramer leurs lins; le houx, la blanche espine hors lande semblablement.
Item, ont les fourcz des hestres par livrée du verdier, et poient de XIII fours une mine de fourment au roy.
Item, ceulx qui ont harnoys, ilz font deux à trois acres de blés, on pour leur harnoy un hestre de livrée, et de ce poient V guerbes de blé et V d'orge ou d'avoine par an au roy, et doivent garder le hestre d'ardoir et d'emporter.
Pasturage pour leurs bestes en icelle forest par poïant pour chacune vache I d.t.
par an, et aussi pour leur coustume V oefz pour chacune masure au terme de Pasques par chacun an.
Item, poient au roy notre sire XX d.t.
pour chacun an pour plaider en ladicte ville des meffaiz qu'ilz font en ladicte forest.
Item, chacune personne ou masure doit le mausois du fou à la saint Michiel.
Et s'ilz prenoient ou abattoient ung quesne vert, ilz en poieront LX s.t.
et n auront pas l'arbre et perdront le ferement.
Item, semblablement de l'arcin, du charne, du houx, et de la blanche espine en lande, du pommier et meslier semblablement.
Item, du fou vert XVIII s., du, bulle IX s., et sy n'ont pas l'arbre et perdront leurs feremens.
Pour lesquelles franchises, ilz sont tenus poïer au conte de Longueville XX mines de froment, XVI mines d'avoine, XL s.t.
d'assiette à la Candelleur et XL s.t.
à la saint Jehan.
Les habitans du hamel de Vaudichon ont en la forest d'Eavy droit de prendre et avoir ce qui ensuit, c'est assavoir le vert en gesant et le sec en estant sans caable et hors deffens.
Item ont le quesne et le hestre sec par entrée par l'amende de cinq solx tournois pour hestre selon ce qu'il est grans, du plus plus et du mains mains, et dix s.
t.
pour le quesne par semblable manière, et hors deffens.
Item, ont franc pasnage et pasturage pour leurs bestes de leur noureture, hors deffens.
Item, ont la branche et le tiers fourc, et de ce ne doivent aucune chosez au roy notre sire.
Et se lesdits habitans prenoient ou abatoient un quesne vert, ilz en seroient tenus païer soixante soulx tournois et n'auront pas l'arbre et si perdront leur ferement.
Et semblable d'arsin, du doux, de la blanche espine en lande, du pommier et mélier, et hors deffens.
Item, du fou XVIII s.
t., et du bulle IX s.
t., et n'ont pas l'arbre et perdront le ferement, hors deffens.
Les habitans de Ricarville ont en la forest d'Eavy le bois sec en estant et le vert en gesant sans caable; la branche de plain poing pour ramer leurs lins, et aussi de mains de plain poing, hors deffens.
Item, le houx et la blanche espine hors lande.
Item, le hestre et quesne sec par entrée et par l'amende, c'est assavoir pour le hestre V s.
t.
selon ce qu'il est grant, du plus plus et du moins moins, et X s.
du chesne par semblable maniere, hors deffens.
Item, ont franc pasturage pour leurs bestez, hors chievrez, pour certain rentes qu'ilz sont tenus faire par chacun an pour cause de ce, c'est assavoir le tourtel à Noël, les oeufs à Pasques, et chacun feu une geline à la saint Michiel, à la Chandelleur V s.
et à la saint Jehan V s.
Et si doivent les coustumiers VIII mines d'avoine et IIII mines de fourment au terme de la saint Michiel par an au roy; et les fevres III s.
par an au terme saint Michiel.
Item, se lesdiz habitans prenoient ou abatoient un quesne vert, ilz en seroient tenus païer LX s.
t., et n'auroient pas l'arbre et si perdroient le ferement; et semblablement de l'arsin et le charme, hors deffens; item, semblablement  du houx, de la blanche espine en lande, le pommier et le meslier.
Item, du hestre vert XVIII s.
t., et du bulle IX s.
t., et n'auroit pas l'arbre et sy perdroit le ferement.
Pour lesquelles franchises et libertéz dessus desclarées, yceulx habitans sont tenus faire et païer par chacun an au terme dessus dit les devoirs dessus desclarés.
Les habitans de la ville de Saint Elier ont en la forest d'Iavy acoustumé de prendre et avoir ce qui ensuit, c'est assavoir le bos sec en estant et le vert en gesant sans caable et hors deffens.
Item, le chesne et le hestre par entrée de sec par l'amende, c'est assavoir V s.
t.
pour hestre et X s.
pour le chesne, selon ce qu'ilz sont grans, du plus plus, du moins moins, et hors deffens.
Item, pasturages pour leur bestes, exepté le mois deffendu.
Et pour ce, paient pour chacun masure II d.
à la saint Michiel V oeufs à Pasques, et I d., et pour chacune beste aubmaille I d.
par an.
Item, leurs pors frans au pasnage pour païer pour chacun porc VIII d., et l'arrier pasnage pour chacun porc IIII d.
Item, le houx et la branche de plain poing et de moins pour eulx clorre et hors deffens.
Item, se lesdits habitans prenoient ou abatoient I chesne vert en ladicte forest, ilz en seront tenu païer LX s.t., et n'au ront pas l'arbre et perdront le ferement.
Item, semblablement l'arssin et du charme.
Item, semblablement le houx et la branche espine en lande, le pommier et le meslier.
Item, et s'ilz prenoient hestre vert, pour XVIII s., et du bulle IX s., et n'auront pas l'arbre et si perdront le ferement.
Et de ce ne paient autre chose que dessus est dit au roy notre sire, exepté que les hoirs Bradoul Lamant qui paient une mine d'avoine par an.
Les parroissiens et habitans d'Escalles ont acoustumé prendre en ladicte forest le vert en gesant et le seq en estant sans caable et hors deffens; le quesne et hestre seq par entrée par l'amende de V s.
pour hestre, du plus plus et du mains mains, et X s.t.
du quesne par semblable maniere, et hors deffens.
La branche de plain poing et de mains pour eulx clorre et ramer leurs lins, hors deffens.
Item, les boullengers d'icelle parroisse ont la branche de plain poing et de mains pour chauffer leurs fours, par païant au roy chacun an III s.
au terme saint Michiel.
Le houx, la blanche espine hors lande, et le mort bois des tailles abandonnées, hors deffens.
Item, franc pasturage pour leurs bestes et franc pasnage pour leurs pors quant il eschiet, par païant plain pasnage, excepté ceulx du fieu de Tancarville qui doivent chacun an IIII d.
t.
d'assiette.
Item, les fevres de ladicte ville ont la branche et le tiers fourc par païant chacun an IIII s.t.
Et sy ont les demourans aux gros usagiers.
Item, ceulx du fieu au conte de Longueville ont livrée de fourcs faite par le verdier par païant de plaine livrée une mine de blé et de demie livrée demie mine de blé.
Item Guillaume Lefevre a en ladicte forest, à cause d'une masure qui fut Jehan Andrieu, un hestre par livrée du verdier, par païant chacun an au roy une mine de blé au terme saint Michiel.
Item, Guillaume Duplesseis, de ladicte parroisse, a semblablement en ladicte fores qui un hestre à cause d'une masure qui fut Bertaut Duplessis, et  ce paient au roy notre sire au terme saint Michiel V gerbes grain, moictié orge et moictié blé.
Item, la masure qui fut Pietrequin Houe, semblablement un hestre, et pour ce paie au roy une mine de blé au terme saint Michiel.
Item, la masure Pierre Regnaul semblablement un hestre et pour ce paie au roy par chacun an une mine de blé au terme saint Michiel.
Item, se lesdits habitans prenoient  un quesne vert, ilz en paieront LX s.
et n'auront pas l'abre et perdront le ferement; et semblablement d'arsin, du charme, du houx, de la blanche espine hors lande, du pommier et meslier; item, du fou vert XVIII s., et du bulle IX s., et n'ont pas l'abre et; perdent le ferement.
Et pour ce, paient à la Candelleur au conte de Longueville XX s.
d'assiette et XX s.
à la saint Michiel, et les oeux à Pasquez, et les mausois à la saint Michiel; et les fevres, III s.
au terme saint Michiel, et le ferrage.
Les commun et habitans de Saint Martin de Bellencombre ont acoustumé prendre en ladicte forest le vert bois en gesant et le seq en estant sans caable.
Item, le quesne et hestre par entrée de sec pour l'amende, c'est assavoir du hestre V s.t.
selon ce qu'il est grant, du plus plus et du mains mains, et du quesne X s.
t.
par semblable maniere, et par païant au roy VI d.
pour chacune masure de la prevosté de Bellencombre, et II d.
pour ceulx du fieu au prieur, au terme saint Michiel, qui doit le mausois audit terme de chacune personne demourante endit fieu.
Item, ont la branche du bois  de plain poing et de mains pour eulx clorre et ramer leurs lins.
Item, le houx et la blanche espine hors lande, et sy ont les demeurants aux gros usagiers.
Item, ont franc pasturage pour leurs nouretures et pasnage pour leurs pors pour user de leur nourretture par païant IIII d.
pour chacun porc en devant de la feulle de may.
Item, les fevres de ladicte ville doivent chacun III s.t.
au verdier de ladicte forest touteffois qu'ilz prennent congié de leur carbonnage, et VI d.t.
à chacun sergent du mestier; et sy doivent pleger de X l.
audit verdier quant ilz prennent ledit congié, affin qu'ilz ne mettent ou emploient ledit charbon ailleurs que en la coustume, et s'ilz faisoient le contraire, ilz paieroient lesdictes X l.; et est le congié de VI muis de charbon et non plus; et sy doivent ferer les chevaulx aux maistres des forestz et verdier d'icelle à son lieutenant, aux veneurs du roy, aux sergens de ladicte forest et au clerc du verdier, touteffois qu'ils sont sur ladicte forest; et doivent païer chacun an au roy au terme saint Michiel III s.
Item, se lesdits habitans prenoient ou abattoient un quesne vert en ladicte forest, ilz en paieront LX s.t.
et n'auront pas l'arbre et perdront le ferement.
Item, semblablement de l'arsin, du charme, du houx, de la blanche espine en lande, du pommier et Pslier par semblable maniere.
Item, du hestre vert XVIII s.t., et du bulle IX s.t., et n'auront pas l'abre et perdront le ferement.
Le commun et habitans de Bellencombre ont acoustumé prendre en ladicte forest le hestre vert en gesant et le sec e estant, hors deffens.
Item, le hestre vert par entrée selon ce qu'il est grant, du plus plus et du mains mains, par l'amende de V s.
ou de mains, hors deffens.
Item, le quesne par entrée pour y s.
d'amende ou de mains, selon ce qu'il est grant, hors deffens.
Item, ont en ladicte forest la branche de plain poing et de mains à clorre et ramer leurs lins, hors deffens.
Item, les fevres de ladicte ville ont en ladicte forest leurs trous pour forgier, et de ce sont tenus païer chacun mois au roy notre sire I d.t.
Et auxi sont tenus païer lesdits habitans pour les usages dessus desclarés VI d.t.
par an pour chacune masure.
Item, eulx ont en ladicte forest leur pasturage pour leurs bestes, et ne paient de leurs pors en pasnage en ladicte forest que IIII d.
pour porc de leur nourreture au devant de la feulle de may, et auxi de ceulx qu'ilz retiennent pour leur user.
Item, ilz ont les remenans aux gros usagiers et hors deffens.
Item, les bouchiers de ladicte ville ont bois pour fere cros à pendre leurs chars, par païant un hastellet du pris de VI d.
au terme saint Michiel.
Le houx, la blanche espine hors lande et hors deffens.
Item, bois de la coustume d'icelle descargié entre les portes de ladicte ville n'a point de sieucte, hors deffens.
Item, eulx ne paient point d'amende à leur carpenterie fete dedens le portes d'icelle ville.
Et pour ce sont tenus fere au roy notre dit sire aveq ce que dessus est dit, L s.t.
d'assiette par an au terme saint Michiel.
Item, la masure qui fu Rogier Lesueur, une lesque de chire de VI d., Avelin de l'Angle VI d., et sy y a masures qui doivent les guelines.
Les commun et habitans de Freuleville ont acoustumé prendre en ladicte forest le bois vert en gesant et le sec en estant sans caable; le quesne et le hestre sec par entrée par l'amende, c'est assavoir pour le hestre V s.t.
selon ce qu'il est grant, du plus plus etc, et X s.
pour quesne par semblable maniere.
Le houx et la branche de hestre de plain poing et de mains pour clorre, et livrée de fours par le martel du verdier.
Et de ce sont tenus païer au roy notre sire IX mines de blé et VI mines d'avoine au terme saint Michiel par chacun an, et le tourtel à Noël, excepté le fieu au chambellenc.
Pasturage pour leurs bestes hors tailles et deffens par païant pour chacune beste aubmaille I d.t., excepté le fieu chambellenc qui est franc dudit pasturage en ladicte forest.
Et sy  doivent XXVI s.t.
par an pour rentez planteiches.
Et sy doit le fieu au conte chacun feu III oeux pour les rames à ling.
Item, ceulx qui ont harnas ont pour icellui maintenir un hestre par le martel du verdier par païant II garbes de blé et II garbes d'avoine.
Et se aucun desdits habitans abattoit un quesne vert, ilz en paieront LX s.t.
et n'auront pas l'abre et perdront le ferement; et semblablement de l'arsin et du charme, du houx et de la blanche espine en lande, du pommier et du meslier semblablement.
Item, du hestre vert XVIII s., et du bulle IX s., et sy n'auront pas l'abre et perdront le ferement.
Rogier Trichart a acoustumé prendre en ladicte forest la branche et le tiers fourc pour son hostel, hors deffens.
Item, franc pasnage et pasturage pour toutes ses bestes et celles de ses hommes tenans de son fieu semblablement, hors deffens.
Item, le boys vert en gesant et le seq en estant se il n'y a caable, et ses hommes semblablement, hors deffens.
Item, les demourans aux gros usagiers, le mort bois, le houx et la blanche espine hors landes et hors deffens.
Item, la branche de plain poing ou de mains à fere leur closture et ramer leurs lins, hors deffens.
Item, se ledit Trichart ou ses hommes prenoit ou abattoit un chesne, ilz seront tenus païer LX s.t.
d'amende et n'auront pas l'abre et perdront le ferement; item, du hestre vert, XVIII s., et sy n'ont pas l'abre et perdront le ferement.
Et se ledit Trichart ou ses hommes faisoit carpenterie de fours de livrée pour leurs maisons, ilz paieront une mine de fourment au roy, VI d.
au sergent de la garde, et II s.
d' amende.
Et s'ilz n'en prennent riens, ilz n'en paieront riens.
Et pour lesquelles franchises dessus dictes, ledit Trichart est tenu païer au roy par chacun an, tant pour luy que pour ses hommes, une mine de fourment au terme saint Michiel.
Et toutes les franchises hors deffens.
Les habitans de la Fresnoie ont droit de prendre et avoir en la forest d'Eavy ce qui ensuit, c'est assavoir le bois sec en estant et le vert en gesant sans caable, hors deffens.
Item, le chesne et le hestre d'entrée par l'amende, c'est à savoir V s., et selon ce qui sera grant, du plus plus, du mains mains, et X s.
pour chesne par semblable maniere.
Item, la branche de hestre et le hous plain poing et de mains pour eulx clore.
Item, ont herbergage et pasturage pour leurz bestes en païant au roy au terme de la  saint Michiel chacun feu II d.t.
et V eoufs à Pasques, et pour chacune beste aumaille I d.t.
Item, ont livrée de fours faitte par ledit verdier ou son lieutenant, de XIII fores.
Et de ce sont tenus de païer une mine de fourment, et si doivent le tourtel au Noël, et aussi doivent iceulx habitans V mines d'avayne.
Item, se lesdis habitans prenoient ou abatoient un chesne vert en ladicte forest, ilz en seroient tenus païer LX s.t.
et n'auroient pas l'arbre et sy perdroient leur ferement.
Item, semblablement l'arssin et le charme.
Item, semblablement le houx, la blanche espine en lande, le pommier, le ? bois et le meslier.
Item, du hestre vert XVIII s.
t., et du bulle IX s.t., et si n'auront pas l'arbre et si perdent leur ferement.
Pour lesquellez franchisses et libertés dessus desclarées prendre et avoir en ladicte forest, les dessus dis habitans sont tenus faire et païer les devoirs dessus dis par la maniere qui dit est.
Les habitans de la Crique et du Petit Mesnil ont es boiz le Conte seans sur Belencombre et Saint Martin, es mectez de la verderie d'Eavy, à commenchier depuis le boiz au prieur de Saint Martin jusques au Val Cossart, le mort boiz tel qu'il est desclaré en la Charte aux Normans; le vert boiz en gesant et le sec en estant; pasturage et herbage à toutes leurs bestes.
Et de ce doivent au roy une mine d'avaine de rente par an au terme de la saint Michiel, et une gueline à Noël pour chacune masure.
Les habitans de la ville du Mesnil Saint Germain ont en la forest d'Eavy le boiz sec en estant et le vert en gesant sans caable; la branche de plain poing et de mains à clorre et à ramer leurs lins; les remenans aux carpentiers; herbage et pasturage pour leurs bestes et leurs pors au pasnage pour huit deniers chacun porc, et à l'arriere-pasnage chacun porc IIII d.; et auxi ont le boiz d'entrée selon l'usage des autres coustumiers.
Pour lesquelles franchises dessus desclarées, lesdiz habitans sont tenus païer par an au roy notre sire chacun feu un denier à Noël, à la Candelleur X s.
d'assiete de rente, les oefz à Pasques, à la saint Jehan X s.
d'assiete de rente, et en aoust chacun deux garbes de tel blé comme il croist en leur vergier.
Le commun et habitans de la ville de Saint Saën prengnent en la forest d'Eavy le bois sec en estant et en gesant, le vert en gesant sans caable, hors deffens.
Item, ont et doivent avoir le quesne et le haistre par entrée du sec pour l'amende, c'est assavoir cinq soubz pour hestre, du plus plus et du mains mains, selon ce qu'il est grant ou petit, et X s.pour quesne  par semblable maniere, horz deffens.
Item, la branche de plain poing et de mains pour eux clore et ramer leurz lins.
Le houz et la blanche espine horz lande et deffens.
Item, franc pasnage pour leurz pors par païant pour chacun porc huit denierz tournois pour porc.
Item, franc pasturage pour leurs bestes, hors taillez et deffens, excepté chievres.
Item, ont et doivent avoir les demourans aux groz usagiéz, hors deffens.
Et se yceulx habitans prenoient ou abatoient ung quesne, eulz seroient tenus de païer LX s.t., et si n'auront pas l'arbre et si perdront le ferement; et auxi semblablement du cherne, du hous et de la blanche espine en lande, du pommier, du meslier samblablement, et tout prins hors deffens.
Pour lesquellez choses, lesdis habitans sont tenus de païer au roy notre sire chacun an pour cheval qu'il auront IIII d., pour chacune vache II d., et pour chacun veel I d.t.
Item, yceulx habitans pueent mener ou fere mener hors de la ville de Saint Saën qui est ville coustumiere, toutes manieres de derrées quel qu'ellez soient, si comme draps, lainez, cires, toilles, pain, cervoise, et autrez choses qui sont maynouveréez du bois de leur coustume dessus dicte, sans en requerrer congié aux maistrez dez forests ne autrez, si comme il nous est apparru par lettres faictez et passées en l'Eschiquier tenu à Rouen le VIIIe jour d'octobre mil IIIIC et deux.
Les parroiciens et habitans de la ville et parroisse de Maintru  ont en la forest d'Eavy le boiz sec en estant et le vert en gesant sans caable, hors deffens.
Item, ont le houx, la branque de plain poing et de mains pour eulx clorre par païant chacun feu un denier et deux eufz par an, prins hors deffens.
Item, ont pour leur raisonner livrée de fourcqz par le martel du verdier, par païant chacun deux soulx par an, et hors deffens.
Item, ont ceulx du fieu de Notre Dame du Prey franc pasturage pour leurs bestes et franc pasnage pour leurs pors de leur noureture, hors deffens.
Item, lesdiz habitans qui ont caruez ont pour les maintenir un hestre par le martel du verdier, par païant deux guerbes de blé, et leur est livré en laie, et le doivent garder d'empirer, hors deffens.
Item, ont le quesne et le hestre par entrée de sec pour l'amende, c'est assavoir cinq soulx pour hestre selon ce qu'il est grant, du plus plus et du mains mains, et dix soulz le quesne par semblable  maniere.
Item,  se lesdiz coustumiers abatoient quesne vert, ilz  paieroient soixante soulz tournois et n'aront pas l'arbre et perdront le ferement; et semblable de l'arssin et du charme, hors deffens.
Item, semblable du houx et de la blanche espine en lande, et du pommier et du meslier.
Item, du hestre dix huit soulz, et du bulle neuf soulz, et n'auront pas l'arbre et si perdront le ferement le tout hors deffens.
Les habitans d'Orival ont en la forest d'Eavy le bois sec en estant et le vert en gesant sans caable.
Item, ont le houx hors lande pour clorre.
Item, ont le chesne et hestre par enterée de sec pour l'amende, c'est assavoir cinq soulz pour hestre selon ce qu'il est grant, du plus plus et du mains mains, et dix soulz pour le chesne par semblable maniere.
Item, ont lesdiz habitans, ceulx qui demeurent en fieu au chambellenc de Muchedent et de Tancarville, pasnage pour leurs pors par païant de chacun porc IIII d., et pasturage pour leurs bestes, excepté le moys deffendu.
Item, se lesdis habitans prenoient ou abatoient en ladicte forest un chesne, ilz en seroient tenus païer LX s.t., et si n'auroient pas l'arbre et perdroient le ferement; item, semblable l'arssin et le charne.
Item, ont semblable le houx et la blanche espine en lande, le pommier et le meslier.
Item, du hestre vert XVIII s., et du bulle IX s., et n'auront pas l'arbre et si perdront le ferement.
Item, s'il y a aucuns fevres en ladicte paroisse, chacun doit païer trois soulz tournois au terme saint Michiel.
LA FOREST DE  LUCHY  Le prieur et couvent du Neuf Castel ont acoustumé prendre en ladicte forest le boiz sec en estant et en gesant et le vert tout en gesant quant ventes sont rendues aux diz prieur et freres, excepté chesne, hestre, et houx, les melliers, pommiers et periers de boiz; de coupper le chesne vert en païant l'amende seilz sont trouvés, c'est assavoir du chesne vert LX s., et du joingnant du vert XXX s., d'une branche d'icellui chesne vert X s., et d'un hestre vert XVIII s., d'un joingnant IX s., d'une branche dudit hestre III s.
Et ont ces choses pour leurs manoirs de la Montaigne et de Rougebus.
Pour lesquelles choses, ils sont tenus fere au roy pour chacun de leurs manoirs II mines d'avoine, II gelines pour les deux manoirs dessusdiz au terme de Toussaint.
Item, pour chacune vache II d.
d'erbage à la saint Jehan, qui se paient au sergent fieffé et au verdier, IIII garbes de blé pour chacun manoir quant ilz ont charettes, et IIII oeux à Pasques, I d.
pour pain à Noël.
Messire Pierre Vache, curé de Maynoal, a acoustumé prendre en ladicte forest le boiz sec; le quesne, le hestre vers, le joingnant du quesne et de hestre, et les branches d'iceulx, ainsy que se ledit curé y est trouvé, il paiera pour quesne LX s.t., du joingnant XXX s., de la branche X s., du hestre vert XVIII s., du joingnant IX s., et de la branche III s.
Pour lesquelles choses, ledit curé est tenu aller confesser, escomenchier les parroissiens de ladicte forest, en icelle forest, que mestier en sera.
LA FOREST DU  CAMP DU AULT  Les nonnains du Clar Ruisel lez Gaillefontainez ont acoustumé deprendre en la forest du Camp du ault toute maniere de mort bois en estant et tout autre bois en gesant, en leur maison de la Bataille; deux chartéez de boiz chacunes semaines à leur maison du Clar Ruisel, ce qui leur en faudra raisonnablement, par livrée du verdier.
L'Ostel Dieu de Gaillefontainez a coustume à prendre en la forest du Camp du ault leur ardoir et edifier, et puent couper tous bois à sarpe, à sie et à cuignie; et ont leur taille à fere la cloture à clore leurz gardins; et aussi à tout du bois tel comme il leur sera necessaire pour leur caronnerie.
Pasturage à leur obmaille et panage a XXVI pors.
Et tout ce aront par livrée du verdier.
Les gens et habitans de Gallezfontainez et de Conteville ont acoustumé prendre en ladicte forest le mort boiz à couper préz pié pour ardoir et pour clore; tout le boiz sec en estant et le vert en gesant; le chesne et le haistre pour hesberger.
Pasnage pour leurs pors; pasturage à toutez leurs bestez, excepté chevrez et bestez à laine.
Les branchez dez haistres jusques au maistre fourc.
Et pour ce, sont tenus paier au roy par chacun an, qui fet feu es dictez villez une mine d'avoine, et celui qui a charette II minez, I d.
pour le pasnage de chacun porc; XII d.
pour le vinage des chevaulx qui amaignent leurs coustume pour hesberger, III journéez de corvées de charue par an, I d.
chacun pour le fournage de chacun four, et I d.
Pour l'esart quant on queult l'avoyne.
L'abeesse de Bival prent en la forest de Camp du ault, à cause de son manoir de Pieriez, le mort bois pour ardoir audit  hostel;  pasturage à toutes ses bestes, excepté chievrez.
Et si a son edifier de vis bois en la forest de Conteville.
Le commun et habitans du hamel du Quesney en la parroisse de Saint Saën, et de l'Espiney, ont en la forest du Camp du ault, c'est assavoir chacun feu par an quatre charetéez de boiz gros sans branques, livrées par le verdier de ladicte forest ou son lieutenant es buissons du Quesney et de l'Espiney et du Ramboix, lesquelles quatre chartées de boiz lesdiz habitans et chacun d'eulx les pourront mener et user es lieux où ilz demeurent.
Item, lesdiz habitans du Quesney ont en ladicte forest, c'est assavoir es diz buissons du Quesney, de l'Espiney et de Ramboix, le vert en gesant et le sec en estant, et des berqueriez.
Et auxi ont pasturage à leurs bestes, hors tailles et deffens, avecques autres menus drois acoustumés.
Pour lesquelles franchises, lesdiz habitans sont tenus rendre et païer chacun an au roy notre sire les rentes et faisances qui ensuivent, c'est assavoir  chacun feu deux mines d'avaine pour livrée, et ceulx qui doivent argent cinq solz pour livrée, avecques autres menus drois et faisances acoustumés.
Sont reprises les deux premières lignes du texte concernant les droits des habitants de Gaillefontaine, sans cancellation.
LA FOREST DE  BRAY LES FRANCS USAGERS   Raoul de Fescamp, à cause de son hostel de Marigny, a en ladicte forest, et qui est contenu en son privilliege contenant ceste fourme : « Philippe, par la grace de Dieu roy de France, nous faisons savoir à tous presens et à venir, comme Enguerran, sire de Marigny, notre amé et feal chevalier et chambellan, eust par raison de Marigny son usage en toute notre forest de Bray pour ediffier, pour ardoir et pour clore ses champs et ses jardins, et ses ediffices et les autres choses de droit ou de coustume en ladicte forest, lesquielx il prenoit sans caable et sans livrée.
Item, pour lui et pour ses hoirs, à notre requete voult et ottroia que icellui usage que il prenoit par toute icelle forest, il prengne doresenavant par caable et livrée que notre verdier d'icelle forest lui fera par sa main, sans autre mandement, touteffoiz qu'il en sera requis de par ledit Enguerran, de par ses hoirs ou de ceux qui aront cause de eux, c'est assavoir pour ardoir en la Haye Anquetin, et pour mesonner ou herberger en Ridonne; et se ces lieux ne suffisent, ledit verdier, sans autre mandement, sera tenu touteffois qu'il en sera requis de par ledit Enguerran, de ses hoirs ou de ceux qui auront cause de eulx, livrer par sa main et fere livrer, tant pour ediffier que pour ardoir et clore, si comme dessus est dit, en autres lieux de ladicte forest au plus prés et au plus aisié lieu pour le manoir de Marigny que il pourra et au moins de dommage de la forest.
Et se il estoit ainsi que de ladicte livrée faite ou a fere pour esdiffier, n'estoient arbres suffisans pour fere telz ediffices comme ledit Enguerran, ses hoirs ou ceux qui aroient cause de  luidit, voudroient fere, ledit verdier sera tenu à livrer à lui dit ou à ses hoirs ou à ceux qui arront cause de lui, sans taille, telz arbres comme mestier leur sera par toute ladicte forest de Bray pour fere telz ediffices comme il leur plera.
Et donnons en mandement par le contenu de ces lettres au verdier qui est orendroit et qui sera pour le temps à venir, que icelle livrée face en la maniere que il est dit, sans autre mandement attendre; et n'est notre entente que pour les livrées faictes en la maniere dessus dicte les panages, les paturages, les rentes et les libertés que ledit Enguerran avoit en ladicte forest ne lui seront fermes pour lui et pour ses hoirs.
En tesmoing de laquelle chose, nous avons fait mettre à ces lettres notre scel.
Ce fut fait a Vituve, l'an de grace mil CCC et XII.
» Et estant en la marge dessus : Guillaume de Rivo.
Les religieux, abbé et couvent de Beaubec, par don à eulx fait par Hugues de Gournay, ont le lieu de l'abbaïe, la terre et le boiz en quoy l'abbaïe est fondée, ovecques tout le demaine jouxte icelui boiz, du bieu du Sommier jusques au vivier de Mauquenchy, et des terres du Sommier à l'eaue de Roebet, ovecques franchises de venditions et de garenne.
Item, herbage et pasnage de toute la terre dudit Hugues en bosc et en plain, en quelconques lieu que les bestes voisent en pasture et en deffens, mesmes se les bestes du seigneur y alloient, et de quelconques lieu que les bestes d'iceulx religieux viengnent ou demeurent.
Item, le lieu de l'Espiney, ovecques toutes ses appartenances et boiz en sa forest de Bray, pour feu, edifficez et pour tout les usages dudit lieu.
Hue Hideux, escuier, a acoustumé prendre en la forest de Bray, c'est assavoir bois à coupper en taille par livrée du verdier pour ardoir et ediffier, avecques autres droictures acoustumés.
Pour lesquelles franchises et coustumes avoir, il doit fere au roy notre sire les faisances et services qui ensuivent, c'est assavoir que il doit aidier à prendre les malfetteurs en cas criminel par toute la chastellenie de la Ferté.
Item, doit adjourner certaines personnes qui doivent mener lesdiz prisongniers de la prison de la Ferté à celle de Gournay, et aller avecquez iceux suffisamment armés se mestier est, ou cas qu'il seroit doubte qu'iceux prisongniers fussent rescous par forche de leurs amis ou autrement.
Item, doibt estre sergent en ladicte chastellenie de la Ferté, et doi fere païer au roy notre sire, à ses cous, frais et despens, les tailles que les frans fiefs de ladicte chastellenie doivent par an, lesquielx taillez se montent par an à IIIIXX XV l.
XIX s.
VII d.t.
Item, ledit Hue doit livrer et baillier les prisongners qui des prisons de la Ferté et mener à celles de Gournay ou ailleurs à certaines personnes pour tant que le cas soit criminel etc.
Messire Jehan d'abencourt, chevalier, a acoustumé de prendre en la forest de Bray, c'est assavoir bois pour ardoir et ediffier et ses autres neccessités; pasturage pour ses bestes hors tailles et deffens, en son hostel d'Abencourt, laquelle il prenoit à cause de son hostel de Fricourt, et de ce luy fut fait eschange par prince de noble recordation Philippe, par la grace de Dieu roy de France et de Navarre regnant l'an mil IIIC et XVII, en moys d'aoust.
Pierre Leveneur, escuier, a acoustumé prendre en la forest de Bray le bois pour ardoir et pour ediffier en son manoir de Aubermesnil, tant seulement dont il doit aidier et estre avec le verdier de ladicte forest pour mener prisongniers des prisons de la Ferté aux prisons de Gournay bien et suffisamment, avec autres redevance et faisances acoustumés.
Guillaume Lemongnier a acoustumé prendre en la forest de Bray le bois pour ardoir et pour héberger, à coupper par taille et par livrée du verdier d'icelle forest, avecques autres menus drois acoustumés.
Et de ce sera tenu mener, pour lui et ses hoirs, les prisongniers qui sont en cas criminel es prisons de la Ferté, les mener à Gournay quant ilz en sont semons, etc.
Le prieur et couvent de l'église de Cler-Ruisel ont droit fie prendre en la forest de Bray, pour leur manore de Crois unie en la parroisse de la Ferté, c'est assavoir bois pour ardoir et ediffier et tout quelquez chose qui à leur dit manoir est necessaire, par livrée du verdier, et pasturage pour leurz bestez estans et demeurans en icellui manoir, c'est assavoir vachez, chevaulx, asnez, porz.
Et de ce ne doivent  rien, forz prierez et oresons au roy notre sire.
Regnaut aupois prent en la forest de Bray, pour son hostel et manoir dudit lieu dez Maladez, le bois vert en gessant et le sec en estant, tout mort bois, et dez gatons de hous pour lier sa charrete, et des houz pour nettoïer ledit hostel, et en buisson de Ridonne et en parq de Gournay, pasturage pour les vachez et chevaulx dudit hostel, sans pour ce païer aucunez rentez ou redevancez, forz tant seulement bonnez prierez et oroisons.
Jehan Petit, sergent de meuble de la Ferté en Bray, a acoustumé prendre en ladicte forest, c'est assavoir le boiz pour ardoir chacun an et pour herbeger, tant seulement de quoy il tenu semondre les personnes qui mènent les prisongniers qui seront  à la Ferté en cas de crime, de les mener à Gournay, à cause sa sergenterie de meuble, etc.
Hue Goulet a acoustumé de prendre en ladicte forest de Bray, c'est assavoir boiz pour ardoir en ladicte forest en coupn en taille par livrée du verdier du lieu, et son herbeger à cause de son manoir de la Ferté en Bray, etc.
Pour quoy sera tenu de mener es prisons de Gournay les prisongniers de la Ferté en cas de crime, etc.
Guillaume Lesueur a acoustumé de prendre en ladicte forest de Bray, c'est assavoir, à cause de son manoir de Chastelon bois pour ardoir et edifier, à coupper en taille par livrée du verdier, et autrez drois acoustumez.
Pour lesquellez droiturez ilz doit prendre et avoir, ledit Guillaume doit aidier à garder une des portez de Gournay quant il est guerre.
Guillaume de Hodenguel a acoustumé prendre et avoir en la forest de Bray, c'est assavoir le boiz pour ardoir et ediffier par couppe de taille par livrée du verdier, avecques autres drois acoustumés, dont il est tenu mener en prison le malfeteur que le verdier ou sergens de ladicte forest lui baille, et de cellui doibt respondre, etc.
Guillaume Souris, escuier, a acoustumé de prendre et avoir en la forest de Bray, c'est assavoir pour cause de son manoir de Castellon, bois pour ardoir et pour ediffier à coupper en taille par livrée du verdier, et autrez drois acoustumez.
Pour lesquellez coustumez, ledit Guillaume Souris doit aidier à garder une des portez de Gournay quant il est guerre, etc.
Jehan Lemongnier a acoustumé de prendre et avoir en la forest de Bray ce qui ensuit, c'est assavoir, à cause de son manoir de la Chaulle, bois pour ardoir et pour edifier à coupper en taille par livrée du verdier, et autrez menus drois acoustumez.
Pour lesquellez chosez, il est tenu garder une des portez de Gournay quant il est guerre, etc.
Pierres Levillain prent en la forest de Bray ce qui ensuit : en buisson de Ridonne, le sec en estant et le vert en gesant  et le mort bois, horz taillez et deffens; pasturage à vachez, cheveaux et asnez; avec autrez menuez franchises.
Et de ce doit V quartierz d'avayne à la mesure de Gournay, I pain au terme de Noël, III eouz à Pasquez.
Guillaume Delaunay, à cause de sa fame, prent en la forest de Bray bois pour ardoir et edifier et clorre, par plaine livrée du verdier, quant l'en est besoing.
Robert de Pommereux, escuier, prent en la forest de Bray ce qui ensuit : bois pour ardoir et edifier pour son hostel de Saint Ouin; et de ce est tenu fere au roy chacun an au terme de la saint Michiel une mine de fourment.
Jehan de Milli, escuier, a droit de prendre et avoir en la verderie de Bray, en lieu dit le boiz Guerout, à cause de son hostel de Gournay, assis aupréz de la boucherie de ladicte ville, qui fu Alis Baudet, hériitere de feu Hue Godart et sa femme, c'est assavoir boiz pour ardoir et edifier pour, ledit hostel par livrée.
Et pour ce, est tenu porter l'arc et les flechez parmy ledit boiz Guerout, et assingnier jour aux malfeteurs qu'il y trouve devant le verdier du lieu.
Les religieux de Belle Osenne ont droit de prendre et avoir en ladicte forest et haiez d'icelle forest franc pasnage et pasturage pour leurs porcs et à leurs bestez queconquez, et tout mort boiz par ladicte forest, par donation et privillege de Hue de Gournay, jadis seigneur du lieu, confermée par prince de noble memoire Philippe, par la grace de Dieu roy de France regnant l'an mil IIIC et XIII.
Le curé de la parroisse de la Belliere a droit, par privillege à luy donné par prince de noble memoire Philippe, par la grace de Dieu roy de France regnant l'an mil CCC et XXX, c'est assavoir par chacun an LII cartés de boiz par livrée.
Les religieux, abbé et couvent du Bec Helluin ont droit de prendre et avoir en la forest de Bray, à cause de leur hostel de Pommereux, boiz pour edifier et pour ardoir par livrée du verdier; pasturage à toutez leurs bestez estans en leur dit hostel, c'est assavoir vachez, chevaulx, asnez et pors.
Et pour ce paie chacun an roy notre sire X s.
t.
et une mine de blé au terme saint Michel, un conroy chacun an au verdier de Bray, son lieutenant et II sergens de la guarde, lez vallez, chevaux, chiens courans et le viniers.
Regnaut Auxpaix a droit de prendre en ladicte forest, à cause de son hostel de Gournay, assis jouxte la halle, c'est assavoir en lieu de Ridonne le boiz sec en estant et le vert en gesant et le mort boiz, hors taillez et deffens; pasturage en dit lieu à sez vaches, chevaulx, asnez, franchement.
Et fu ledit mennoir jadis à Michel de la Fertté.
L'ostel de Saint-Ladre de Gournay ont en ladicte forest, c'est assavoir pour le mennoir de Foumechon appartenant audit hostel de Saint Ladre, le boiz vert en gesant et le sec en estant et en gesant, le mort boiz hors taillez et deffens, et des gatons de houx à lever la charette, et dez houx pour nettoïer ledit hostel; et en dit lieu de Ridonne et ou parq de Gournay, pasturage pour leurs vaches et chevaulx dudit hostel; et pour ledit hospital, audit lieu de Ridonne et ou parq de Gournay, du boys par livrée du verdier pour fere chacun an la fouille devant ledit ospital à l'Assencion, ainxi qu'il est acoustumé pour fere la predicacion que l'en a acoustumé fere chacun an à ladicte Assencion; deux asnées de boys chacun jour de l'an pour chauffer les povres.
Le pasturage à toutes leurs bestes comme vaches, beufs, chevaulx et asnes, ou dit lieu de Ridonne et en dit parq de Gournay, par païant pour ledit hospital et hostel de Foumechon chacun an à l'Assension au verdier et sergens de Ridonne, un franc disner, et à Gervaise de la Chambre, sergent du roy, pour chacune vache I d., pour I beuf obole, pour chacun cheval, jument ou asne obole, à l'Assension, I pain à Noël, III oeux à Pasquez, une guarbe en aoust; prieres et oroisons pour le roy notre sire.
Messire Regnaut de Trie, chevalier,  a acoustumé prendre en ladicte forest, à cause de son hostel de Saumont, boys pour arder et ediffier, pour clorre ses champs, ses gardins et ediffices, par livrée du verdier; pasnage et pasturage, et autres libertés en ladicte forest.
Le prieur de la Ferté en Bray a acoustumé prendre en ladicte forest, c'est assavoir boys en couppe de taille pour arder e herberger, par la livrée du verdier.
Jehan Duperier, garde des prison et geolle de la Ferté en Bray, a acoustumé prendre en ladicte forest boys pour son arder chacun an et héberger, tant seullement pour raison de la garde des prisons dudit lieu de la Ferté, et pour garder les prisonniers qui seront pris en cas de cryme es prisons de la Ferté en Bray, et iceulx aidier à mener desdictes prisons de la Ferté aux  prisons de Gournay quant le cas eschiet, sans en faire autres redevances.
Pierres Asselin a acoustumé prendre en la forest de Bray bois par taille pour arder et son hebergier par la livrée du verdier, avecquez autres menus coustumes.
Et pour ce, est tenu mener les prisonniers à Gournay en cas de cryme.
Messire Hue d'Auffy, chevalier, prent plusieurs franchises en la forest de Bray et de Lyons, par eschange du manoir nommé le Mouchel sur Vaccueul, à cause de son hostel de Dampierre, duquel privelege la teneur s'ensuit : « Philippe, par la grace de Dieu roy de Franche, savoir faisons à tous presens et advenir que, comme notre amé et feal Mahieu de Villers, chevalier, à cause d'un manoir ou maison qu'il a au Moucel sur Vacuieil, ou fief de la Geole de Rouen, ait par certain tiltre à tousjours en toutes les forestz de la duché de Normendie, usage ou coustume d'ardoir et herbergier, avecquez pasnage, pasturage et autres certaines franchises contenues en dit tiltre, Nous, à sa supplication et pour contemplacion d'aucuns ses amis et des services qu'ilz nous ont fais en noz guerres, lui avons ottroyé et ottroions par ces presntes, de grace especial et certaine science, que tout tel usage ou coustume pour ardoir et herbergier, avec le pasturage et autres franchises comme ledit chevalier a et prent, doit prendre à cause de sondit manoir lou maison du Mouchel en la forest de Lions, il aura et prendra perpetuelement et paisiblement, pour lui, ses hoirs ou aïans cause, par maniere d'eschange, en la haie ou forest de Bray, en la garde du verdier de Bellosenne pour son manoir de Dampierre, au plus franc pasnage en la forest de Lyons.
Et pour ce, il ou ses hoirs ou aïans cause cesseront doresenavant de prendre en ladicte forest de Lyons ce que il lui doivent prendre pour cause dudit manoir ou maison du Moucel.
Sy donnons en mandement aux maistres de noz forestz, au verdier de Bellosenne ou à son lieutenant, aux sergens de ladicte haie ou forest de Bray presens et advenir, et à chacun d'eux, que de notre presnte grace et eschange, ilz lessent et fachent  joir paisiblement et perpetuelment, sans empeschement, ledit chevalier, ses hoirs ou aïans cause.
Et pour ce que ce soit chose ferme et estable à tousjours, nous avons fait mettre notre scel en ces presntes, sauf en toutes choses notre droit, et l'autrui en toutes.
Ce fut fait à Saint Germain en Laye, l'an de grace mil CCC LXII, e moys de may.
» Ainsy signée : par le roy, Pierre Dannoy.
LA FOREST DE  BRAY   COUSTUMIERS  Lez commun et habitans de la ville et parroisse de la Ferté en Bray ont acoustumé de prendre en la forest de Bray, c'est à savoir tout le mort bois et le sec.
Pasturage pour vachez, chevaulx et pors, hors taillez et deffens et le moiz deffendu.
Livrée de neuf chesnez pour maisons et granchez neufvez, et deux quartéez de boiz, et pour le feste brisié demi livrée, et une chartée de bois pour pel et vergue, prins au rez dez taillez aux coustumiers, avec autrez menuez drois acoustumés.
Pour lesquellez coustumez, ilz sont tenus rendre et poier au roy notre sire chacun an lez rentez et faissances qui enssuivent, c'est assavoir pour chacun masure ou il a feu une mine d'avayne et ung pain au Noël, et qui ne fournient deux denierz tornois; pour chacun porc ung denier tornois à la my aoust, avec autrez menus droiz et rentez acoustumés.
Le commun et habitans de la ville de Saint Sanson soubz la Ferté  ont acoustumé de prendre et avoir en la forest de Bray les coustumez qui ensuivent, c'est assavoir le mort bois et le sec.
Pasturage à vaquez et à chevaulx.
Pour plaine livrée, neuf chesnez et deux chartéez de bois; demie livrée de feste brisié, et une carde boiz prinse aux rez des taillez aux coustumes, avec autrez menus droiz acoustuméz.
Dont ilz doivent chacune masure cinq quartierz d'avayne, ung pain au Noël; Clement Morel, XII d.; Guiffroy Mille, demi mine de blé, six denierz mains que le choiz, et pour une masure vide, six denierz; Robert Haalle, sis quaretierz d'avoyne; Jehan Leprevost, six quaretierz d'avayne; Guillaume Bansse,  deux denierz; Jehan Leroux, six quaretierz d'avayne; Pierrez Duri, six denierz; Guillaume Banse, ung au Noël; Jehan Saillant le jeune Jehan Saillant l'ainsné, chacun six quaretierz d'avayne; Pierrez Asselin doit aidier à mener les prisonnierz de la Ferté à Gournay quant ilz sont en cas criminel; Vincent Guerin, Colin Leleu et Jehan Carenel, chacun six quaretierz d'avayne; Estienne Leclec, six quaretierz; Claude Pillon, Hue Morel et Guillaume Morel, chacun six quaretierz; Guillaume Morel, XII d.; Guillaume Badriaulle, six quaretierz; Raoul Delaunay, Rogier Leleu, chacun six quaretierz; Drouet Leleu, XII d.; les hoirz Guillaume Leleu, V quaretierz d'avayne; Robert Descamis, cinq quaretierz d'avayne; Guillaume Morel, VI quaretierz d'avayne; Jehan Bansse, troz minez d'avayne; Jehan Bouguet, douze  deniers; Jehan Bauduin et Pierrez Lemessier, chacun six quaretierz; Jehan Asseline, V quaretierz d'avayne; Jehan Ricart, VI quaretierz d'avayne; Thomas Guerin, quatre denierz; Guillaume Dutil, six quaretierz; Robert Leboulenguier, Guieffroy Bauduin, Jehan Delaunay, chacun six quaretierz d'avayne; avec autrez menus droiz acoustuméz.
Lez commun et habitans de la ville et parroisse de Forgez en Bray ont acoustumé de prendre en la forest de Bray les coustumez qui enssuivent, c'est assavoir le mort bois et le sec; le pasturage pour leurz vachez et chevaulx et pour leurz porz en plaine forest, horz taillez et deffens; et plaine livrée, pour maison et granche neufve, de IX chesnez, et quant le feste de leur maison est brisié, demie livrée, et deux chartéez pour plaine livrée; et pour demie, une chartée, et sont prinsez aux rez de la taille aux coustumierz.
Pour lesquellez droiturez, yceulx commun et habitans doyvent au roy notre sire pour chacune masure par chacun an cinq quartier d'avayne; et sy doivent chacune forge chacun an V quartierz d'avoine; et denier pour chacun porc au Noël.
Et pour ce, ont lez coustumez et les manchez de leurz marteaulx, et lez masurez aux forgez grossieres, avec autrez menus droiz acoustumés.
Le commun et habitans de la ville de Saumont et de la Poterie  ont acoustumé de prendre et avoir en la forest de Bray coustumez qui enssuivent, c'est a savoir IX quesnez pour maison et granche neufve, deux chartéez pour crevons et pour feste, postel, ou parne rompu; demie livrée et une chartée de bois pour crevons,  et pour lever feste, ilz en doivent XII d.
Item, pasture à leur vachez et chevaulx, dont ilz doivent pour chacun vache obole, et pour chacun poulain I d.
Item, chacune masure ou il y a charue doit XII guerbez de blé; et pour ce, doivent avoir leur harras à charue, hostel et charrete, reservé le tournant.
Item, il ont le sec en estant et en gesant, et tout mort bois en ladite forest, horz taillez et deffens; et pour ce, doivent au roy notre sire chacun an cinq quaretierz d'avayne, une poulle et ung pain, et III eoufs pour rame a leurz lins.
Et ceulx de la Poterie doivent pour chacune beste III oboles, ceulx du renc du roy notre sire, et ceulx qui demeurent au renc du seigneur I d.
Et ont coustume à leurz porz, et non à ceulx de Saumont, et en doivent pour chacun porc I d.
Item, pour chacune poterie, pour son estat, XII d., et ceulx qui demeurent ou renc du seigneur ne doivent point d'avayne, mez doivent pour chacune tieulerie, pour son estat, II s.
Et ceulx qui ont chevaulx doivent XII d.
du vinage du renc du roy.
Et ceulx de la chastelerie de la Ferté ne doivent que I d.
d'erbage se il n'y a aucun boulenger marchand.
Et de ce, doivent X s.t.
pour leurz fourgons.
Item, ceulx de Coquerel doivent chacun an pour chacune beste I d.
d'erbage, et pour chacune masure II garbez de blé, avec autrez menus droiz acoustuméz.
Le commun et habitans de la ville de Mesengueville ont acoustuméz de prendre et avoir en la forest de Bray, c'est assavoir le mort bois et le sec; pasturage à leurz vachez et chevaulx et pors, horz taillez et deffens; plaine livrée de IX chesnez et II charetéez de cheverons pour messon et granche neufve, et pour feste brisié demie livrée, et une charette de bois pour rame à ramer leurz lins, avec autrez menus drois acoustumés.
Et pour ce, sont tenus fere et païer au roy notre sire les rentez et faissances qui enssuivent, c'est assavoir au terme de la Candeleur III obolez, eoufs a Pasquez, et pour chacun feste XII d.
quant on le lieve de nouvel, avec etc.
Le commun et habitans de Hodenguel ont acoustumé prendre et avoir en ladicte forest, c'est assavoir le mort bois et le seq; pasturage pour vaches et chevaulx et pors; neuf chesnes pour plaine; livrée et deux chartes de bois pour feste brisié; demi livrée et une chartée de bois prins au rés des tailles aux coustumiers; et rames en leurs lins.
Dont chacune masure doibt cinq quartiers d'avoine, et ung pain à Noël, XIII d.t., et qui ne fourne il paie I d.
pour pain, et XII d.
pour rouage, et avec etc.
Le commun et habitans de la ville du Mor ont acoustumé de prendre en la forest de Bray lez coustumez qui enssuivent, c'est  assavoir en bois Gueroult et le vivier de Saint Aubin, l'erbage, le bois tout contreval, le bois de Ridonne jusquez aux camps d'Ellebeuf, et d'illec tout contreval jusquez au vivier du Mont Louvet jusquez à la broche Estienne Leporchier, et jusquez aux champs prés du prieur, le vert en gesant, pasturagez à toutez leurz bestez, vachez, chevaulx, jumens, et ont pasturez aux bruyerez du Mont Louvet à toutez leurz bestez quelconquez jusques au parc de Bellosenne Maregny, et le bois Estienne Leporchier, avec autrez droiz acoustuméz.
Le commun et habitans du Petit Ellebeuf ont acoustumé prendre en ladicte forest, c'est assavoir pour leurs bestes aubmailles et chevaulx, au bosc Geroult et aux bruïeres de Mont Louvet pastures à toutes bestes es fanieres de Breteil, et y pevent coupper tout mort bois, et par especial, la masure Jehan Baston et la masure Jehan Levavasseur, qui à present sont Robert Regnouldoux, la masure Jehan Dubois et la masure Christophe de Merreval, tant seullement du Petit Ellebeuf, qui pevent avoir et apporter herbe, comme ceulx du Mor, a à col« àol » dans l’édition de référence.
et autrement comme il leur plaira, et les autres que à col etc.
Le commun et habitans de la ville et hamiaux de Menerval, Vivierz, Camppurlé et Saint Ouin ont acoustumé de prendre en la forest de Bray ce qui enssuit, c'est assavoir le mort boys et le sec; le pasturage à leurz vachez et chevaulx, hors taillez et deffens; livrée de neuf quesnez pour maisons et granchez neufvez; item, quant le feste de leur maison est rompu, ilz ont demie livrée, et II chartéez de bois pour plaine livrée, et pour la demie il ont une chartée, pour pel et vergue, prins au rés dez taillez aux coustumierz.
Pour lesquellez coustumez et usagez prendre et avoir, ils doivent rendre et païer chacun an au roy notre sire, c'est assavoir pour chacune masure six quartiers d'avayne, I parisy au Noël, et une gueline au mois de fevrier, III eoufs a Pasquez pour rame a lin, et pour chacun cheval I parisy et pour chacune vache obole, et pour le neuf feste de la maison lever, XII d., avec autrez menus drois acoustumés.
Le commun et habitans de Danpiere, en tant qu'il y a du fié de Marregni, c'est assavoir en buisson sur Dampierre qui fu madame de Vallois et par toute lande pourie depuis la riviere qui vient depuis le moulin de Bray en alant contreval la haie Anqueti selon le ruissel de Merreval au pont de la Haïette en alant a hault bois de Bellosenne, exclut tout parmi le viel Bray en alant tout contreval le ruissel qui maine de Belosenne au vivier du Mont  Louvet en tant comme les valieres s'estendent tendant à la priouré je Saint Fiacre, en tout ce ont droit de usage à toutes leurs bestes, reservé pors et chiesvres, sauf auxdis habitans à eux pourchasser etc.
Gillet Lenormant, Pierres de Joncquieres, Jehan Dangé, et Laurent Delande, tous habitans de la ville de Cuy, ont acoustumé prendre en ladicte forest, c'est assavoir le mort bois et le sec; pasturages à leurs bestes, vaches et chevaulx, hors tailles et deffens, et tout vert bois à coupper pres de terre, maiz qu'ilz puissent amener au seq d'une congnée qui auroit II piés et demi de manche; avec autres etc.
Et de ce seront tenus lesdits habitans cueillir et recevoir les tailles de meuble en la sergenterie de Merreval; et pour chacune de leur dictes masures, sont tenus rendre et païer cinq quartiers d'avoine à la mesure de Gournay, pour chacune aubmaille II d.
à II termes, à l'Asencion et Toussaint; avecques etc.
Le commun et habitant de la ville de Hodenc ont acoustumé de prendre etc, c'est assavoir le mort bois et le seq, pasturage pour vaches et chevaulx, hors tailles et deffens; plaine livrée de IX chesnes pour maison et granche neufve, et deux chartées de bois, et pour fete brisié demi livrée et une chartée prinse au rés de tailles aux coustumes.
Et doivent fere, pour chacune masure, une mine de fourment, I pain à Nouël et I d.
de herbage pour chacune vache et chevaulx, et ne doit la maison Jehan de Jonquoy point de fourment, mais doit une mine d'avoine, avec autres etc.
Les habitans d'Avernes ont acoustumé et droit d'avoir et prendre en lieu dit les Couldres d'Avernes le pasturage à toutes leurs bestes quelconquez et de y prendre et coupper boys pour ardoir et clorre leurs maisons et jardins comme pour leurs autres necessittés.
Et pour ce sont tenus rendre et païer au roy notre dit sire des claies à houder une des portes nommée la Porte quant il est guerre et ilz en sont sommés, sans autres faisances.
Jehan Goisbert, à cause de son hostel de Gournay, a droit de prendre et avoir en ladicte forest, par don à luy fait par prince de noble memoire Charles, par la grace de Dieu jadis roy de France regnant l'an mil IIIC LXII, le boys vert en gesant et le sec  en estant, le mort boys;, pasturage à ses bestes, reservé les pors et hors tailles et deffens.
Et pour ce doit chacun an au roy notre sire V quartiers d'avoine à la mesure de Gournay rendus au grenier du roy illec, et I pain à Noël; à Pierre Lefevre, à cause de sa sergenterie, une guerbe de blé en aoust, et sy doit audit Pierre aquit de ses bestes, à rouvoison acquit comme ceulx de Cotentré et de Foumechon.
Les habitans de la Belliere ont acoustumé prendre en la forest de Bray boys sec en estant et en gesant et tout mort boys, hors tailles et deffens; tout harnas à charue et à charette et d'ostel, reservé le tournant, et pour ediffier maison ou granche neufve.
Item, ont IX chesnes par livrée du verdier et deux charettées de boys pour chevrons, et pour feste rompu demy livrée.
Pasturage à leurs vaches et chevaulx.
Rame à ramer leurs lins.
Et pour ce doivent au roy chacun an V quartiers d'avoine à la mesure de Gaillefontaines à la saint Michiel, I pain à Noël, III oeux à Pasques, et pour toutes les bestes de ladicte ville, au terme de la Chandelleur, V s.,et se il lui a aucun qui se deffaille de païer ce que dit est, ses bestes seront forfaictes, et ceulx qui deffaillent de païer lesdis oeux paient pour chacun oeuf III d.
Les commun et habitans de Saint Cler ont acoustumé prendre en ladicte forest, c'est assavoir en lieu nommé Ridonne, le bois vert en estant et le seq en estant et en gesant; tout mort boys, hors tailles et deffens; et des guatons de houx pour leurs charettes, et des houx pour nettoïer leurs maisons.
Et pour ce sont tenus païer au roy notre sire pour chacune masure de ladicte ville V quartiers d'avoine au terme de Noël, I pain au Noël, une guarbe de blé en aoust, III oeux à Pasques à Gervaisot de la Chambre, sergent du roy.
Les commun et habitans de hameaux de Cotentré et de Foumechon ont acoustumé prendre en ladicte forest, c'est assavoir en buisson de Ridonne et en parc de Gournay, le bois vert en gesant et le sec en estant, tout mort, boys, hors tailles et deffens, des guattons de houx pour lier leurs charettes et du houx pour nettoier leurs maisons, et en dit lieu de Ridonne et en parq de Gournay et en bois Geroult, pasturage pour leurs bestes et chevaulx.
Et pour ce, sont tenus païer au roy notre sire au terme de Noël V quartiers d'avoine  à la mesure de Gournay, et pour chacune masure I pain a Noël, III oeux à Pasques, une garbe de blé en aoust à Gervaisot de la Chambre, sergent du roy.
Le commun et habitans de Saint Aubin ont acoustumé prendre en ladicte forest, c'est assavoir en boys Geroult le boys vert en gesant et le sec en estant et en gesant, tout mort boys, hors tailles et deffens; des battons de houx pour lier leurs carettes et du houx pour nettoïer leurs maisons; et en parc de Gournay, en Ridonne, en bois Geroult, pasturage pour leurs vaches, par païant au roy notre sire pour chacune masure au terme de Noël V quartiers d'avoine à la mesure de Gournay, au terme de Noël I pain, III oeux à Pasques, au sergent de la forest, et les seigneurs de Saint Aubin I poulet au terme saint Loys.
Le commun et habitans de la ville de Gournay ont acoustumé prendre en la forest de Bray, c'est assavoir en lieu de Ridonne  pasturage à une vache, et s'ensuyvant chacun en droit soy; le houx à housser leur chemynées a la feste de la Nativitté Notre Seigneur; la vergue de houx, mes qu'elle ne porte treu de truelle, au jour de Pasques, la feste de l'Assension et du jour du saint Sacrement, pour repparer leurs hostieux, sans prendre au couppel de l'abre.
Et pour ce sont tenus de païer au roy chacun en droit soy XXV d.
à sa prevosté de Gournay pour bourgoisie.
Les commun et habitans de Castillon ont acoustumé prendre en ladicte forest de Bray, c'est assavoir le bois sec et en gesant, le mort boys; pasturage à leurs vaches, chevaulx, asnes, hors tailles et deffens; et pour ediffier, pour chacune masure, quant ilz le requierent et il en est necessitté, par plaine livrée du verdier, IX quesnes et II charettées de boys pour pel et pour vergue par semblable livrée, et pour demy livrée V quesnes et une charettée de boys pour pel et pour vergue, par païant au roy, pour chacune masure I pain au terme de Noël et V quartiers d'avoine, excepté les masures Robin Maillant, Martin Lenglois, Jehan Ricart, et Robin Lemonier qui ne doivent point d'avoine mes doivent chacun VIII guarbes de tel blé comme il croist sur lesdictes masures, et pour chacune des IIII masures V d.
à la saint Rémy.
Le commun et habitans d'Aubermesnil ont acoustumé prendre en ladicte forest, c'est assavoir le bois secq en estant et en gesant, le houx et tout mort boys, hors tailles et deffens; tout harnas de charue, de charette et d'ostel, excepté le tournant; pasturage  à leurs vaches et chevaulx; et sy doivent avoir pour plaine livrée IX quesnes et deux carettées de boys pour chevrons, et pour feste rompu demy livrée.
Et de ce doivent chacun an pour chacune masure XII guarbes de blé au terme de Noël, et pour chacune masure I pain et V quartiers d'avoine, excepté la masure Jehan Durant qui ne doit que XII d.
chacun an, et pour chacune vache obole, à la prevosté de Houdenguel.
Les habitans de Belleosenne ont acoustumé de prendre et avoir en ladicte forest de Bray, en lieu dit le boys Gueroult, le sec en estant et le mort boys, hors tailles et deffens; pasturage à leurs vaches et pors; avec autres menus drois acoustumés.
Et pour ce sont tenus fere au roy chacun an V quartiers d'avoine, et pour chacun feu XX d.
de bourgage, avec autres menus rentes et devoirs acoustumés.
Les commun et habitans de Cuy ont acoustumé  prendre en ladicte forest le mort boys en estant et le sec en gesant; pasturage à leurs bestes, vaches et chevaulx, asnes, pors, brebis, jusques au rain du boys, et autres drois acoustumés.
Et pour ce, doivent, pour chacune masure, V quartiers d'avoine, mesure de Gournay, et rendre illec, et pour chacune aumaille II d.p.
au terme de l'Assenssion, avecques autres menus drois et devoirs acoustumés.
Le commun et habitans de la rue d'amont Hodenc ont acoustumé prendre en ladicte forest pasturage pour leurs vaches, chevaulx.
Pour lequel pasturage et choses dessus dictes, lesdis habitans sont tenus rendre et païer au roy pour chacune beste qu'ils mettent en dit pasturage I d.t.
au terme de la Chandelleur.
LA VERDERIE DE  PACY  Messire Jehan de Garenchieres, chevalier, seigneur de Croisy,  a en la forest de Meré, deppendant de la forest de Pacy, à cause de son manoir et terre de Croysi, par don fait par Philippe, par la grace de Dieu roy de Navarre, conte d'Evreux, de Longueville, de Mortaing et de Engoulaisme regnant l'an mil CCC XXXII, le VIIIe jour de septembre, c'est assavoir que par livrée du verdier de ladicte forest ou son lieutenant, il a son hesbergement, son ardoir, la reffecion et soustenance pour son dit manoir, four, pressours, gors, pescheriez, et boiz pour charuez, charetes, tonneaulx, huches, et toutes autres necessitéz pour sa terre et manoir dessus diz; le pasnage à ses pors et le pasturage à ses bestes.
Le sire de Garenchieres a en ladicte forest,  pour ses manoirs de sa terre de Garenchieres, le boiz de la Queue, le buisson de Cresson, la Neufville des Vaux, par le don de Philippe, par la grace de Dieu roy de Navarre, conte d'Evreux, de Longueville, de Mortaing et de Engoulesme, fait l'an mil IIIC XXXII, c'est assavoir que par livrée du verdier de ladicte forest ou son lieutenant, il a son hesbergement, son ardoir, la reffecion et soustenance pour ses diz manoirs, fours, pressours, gors, pescheriez, et boiz pour charuez, charetes et tonneaux, huches, et toutes autres neccessités pour ses terres et manoirs dessus diz; le pasnage à ses pors et le pasturage à ses bestes.
Denis de Nouïers, escuïer, seigneur du fieu de Lorrey, a en la forest de Meré, à cause dudit fieu, le chesne vert pour dixhuit soulz d'amende, le fou pour XV s., l'estoc pour trois soulx, et la souche pour sept soulz, en cas que trouvé y seroit.
Item, a ses pors frans de pasnage, et les puet envoïer en icelle forest sans nombre; et pour ce doit et est tenu ycelui escuïer, ou personne  pour luy, estre et porter chacun an le jour du pasnage forest ou lieu ou l'en reçoipt et ou est receu icelui pasnage pour le roy, le nombre et quantité des pourceaux que il a en son dit hostel de Lorrey, et iceulx passer et deprier audit pasnage comme frans, et les mettre en icelle forest, et par tant est franc dudit pasnage, pourveu qui les ait en son dit hostel au devant de la saint Jehan Baptiste.
Item, a en ladicte forest, à la cause dessus dicte pasturage en icelle forest pour tout son bestail par toute l'année, excepté depuis la my aoust jusques à la Toussains, hors tailles.
Item, ledit escuïer a et doit avoir en icelle forest, à la cause dessus dicte, toutes et telles aultres et semblables franchises comme ont et prennent les aultres nobles et frans tenans et usagers de ladicte forest.
Pour lesquelles franchises dessus desclarées, ledit escuïer est tenu païer par chacun an au fermier du roy notre sire c'est assavoir à l'erbagier d'icelle forest trois soulz parisis de conrroy au terme de la Chandeleur.
Jehan Brodant, de la parroisse d'Espiés, a en la forest de Meré, à cause de son hostel, le vert boiz en gesant et le sec en estant et en gesant; tout mort boiz; la branche, et de trois fourquez l'un, pour son usage; le chesne pour dix huit soulz d'amende, le fou pour XV s.
parisis; l'estoc pour III s.
parisis; et pasturage pour ses pors en prenant congié seullement.
Et puet chacier aux lievres et aux regnars en ladicte forest, comme pevent faire les nobles et autres ramagiers en ladicte forest de Meré.
Pour lesquelles franchises dessus desclarées, ledit Brodart est tenu païer chacun an au roy notre sire ou au ramagier de ladicte forest trois soulx parisis pour le conrroy à la Chandelleur.
Les religieuses, abbecce et couvent de Notre Dame la Rial dite de Maubuisson, prés Pontoise, tant à cause de leurs hostelx de Boissel, de Bretaignolles, comme de leur moulin de Pacy, ont en la forest de Meré deppendant de la forest de Pacy, le boiz vert en gesant, le sec en estant et en gisant, la branche, tout le mort boys, le fourc au desus du moël de la charette, sans amende, le chesne pour XVIII s., le fou pour XV s., l'estoc pour III s., et la souche pour VII s.
d'amende, en cas que trouvez y seroient.
Leurs pors frans et tout le bestail de leurdit hostel.
Et de ce, doivent parc en ladicte forest jour et nuit.
Item, elles pevent mettre franchement tant de pourceaulx qu'ilz pevent avoir sans nul depry,  à cause de leurs maisons de Boissel.
Boiz pour maisonner et ediffier leurs maisons, et tout autre boiz et merien qu'il y fault, par l'amende, comme les autres coustumiers.
Mettre en ladicte forest tous bestaulx en toutes saisons, reservé la chiesvre, et excepté de la my aoust jusques à la Toussains.
Et aussi ont, à cause de leur ville et seigneurie de Boissel, tous pasnages, herbages, ramages et tous autres droiz quelxconques qu'il appartient au roy notre sire des autres villez voisenez, de qui elles ont acoustumé prendre pasnage.
Et se il avenoit aucunes forffaictures desdiz hostelx, ilz seront aux dittes religieuses, et aussi telx droiz de ramagiers sur leurs hostes de ladicte ville de Boessel, tant seullement comme le roy a villez voisinez d'environ.
Et pour ce, icelles religieuses sont tenus à prier Dieu pour le roy et pour tout le sang roïal.
Les curés de Pacy, de Pacel, d'Egleville, Menillez, de Croisy, de Saint Aquilin, de Fains, de Gadencourt, de Meré, du Bosc Rogier, la Neufville des Vaux, de la Bouessière, de Bretengnolles, de Bouesset, et du Plessis Hébert, ont en la forest de Meré, à cause de leurs eglises, le boiz vert en gesant, le sec en estant et en gesant, la branche, le fourc, le mort boys pour leurs usages; le chesne pour XVIII s.
d'amende, le fou pour XV s., l'estoc pour III s.; tous leurs pors frans de pasnage, pour deprier iceulx; leur chasse à liewre et à regnars entre deux soleux.
Pour lesquelles franchises, chacun desdiz curés sont tenuz comparoir en l'eglise de Pacy le premier mardi de chacun moys, et illecques celebrer une messe seullement, et prier Dieu pour le roy et sa noble lignée.
Les religieux, abbé et couvent de Notre Dame de Lire ont la dixième sepmaine en la ville et chastellerie de Pascy, et droit de peschier en la riviere d'Eure durant le temps de ladicte sepmaine en toute ladicte chastellerie à tous engins licites et convenables, et le baillier à ferme pour le croissement de leur eglise tout le trait de ladicte pescherie.
Item, ilz ont la diesme de toutes les yssues du Boys Petit prés Pascy, et la diesme des yssues de la forest de Meré ou dit païs, et boiz pour ediffier et pour chauffer leur manoir de Pacy par livrée du verdier.
Et pour ce, sont tenus prier Dieu pour le roy et pour leur fondeur.
Monsieur Lancelot de Harenvillier, chevalier, a en la forest de Merey, es mettes de la verderie de Pacy, le boys vert en gesant, le sec en estant et en gesant, la branche, tout mort boys, le fourc au dessus du mouel de la charrette, sans amende; le chesne pour XVIII soulz d'amende au roy, le fou pour XV s., l'estoc pour  III s., la souche pour sept soulz d'amende, ou cas que trouvé y seroit; ses pors en icelle forest, et tout le bestail de son hostel de Merey.
Et pour ce, doibt ledit chevalier parc pour ladicte forest jour et nuit, à cause de sondit hostel de Merey.
Simon Bataille, escuïer, seigneur de la Leu, a en la forest de Hecourt deppendant de la forest de Pacy, le boys sec en estant et en gesant, le vert volé en gesant, la branche, un fou en may par livrée du verdier.
Item, pasturage et pasnage pour ses bestes, hors les tailles deslivrées.
Et peut prendre le chesne vert en païant au roy XVIII s.
d'amende, le hestre pour XV s., et se ilz ont le coupel sec pour III s.
Et pour ce, doibt païer chacun an une mine de blé aux sergens de la forest, et foy et homage au roy, à cause de ce, touteffoiz que mestier en est.
Symon Bataille, escuïer, seigneur de la Leuf, a en la forest de Pacy le boiz sec en estant, le vert en gesant, et aussi, prendre en icelle forest du boiz pour reparer son moulin de la Leuf touteffoiz que mestier en a; le chesne pour XVIII s.
d'amende, le fou ou hestre pour XV s.p., et l'estoc pour trois soulz, à apliquer au roy notre sire.
Et pour ce, ledit Simon est tenu païer chacun an au roy notre sire III s.p.
de conrroy chacun an au terme de la saint Remi.
Robert de Marcouville, escuïer, a en la forest de Meré deppendant de celle de Pacy, à cause du franc fieu assis en la paroisse d'Epiés, le vert bois en gesant et le sec en estant et en gesant, tout mort boys, la branche et le fourq pour son usage; le chesne pour XVIII s.
d'amende à apliquer au roy, le fou pour XV s.
p., l'estoc pour III s.p.; et pasturage pour ses pors pour prendre congié seullement; et pasturage pour toutes ses bestes.
Et peut chasser aux lievrez et aux regnars entre deux solleulx.
Et pour ce, ledit escuïer est tenu faire au roy notre sire III s.p.
de conrroy au terme de la Chandeleur, lesquelx le fermier du ramage de ladicte forest recept.
Le curé et marregliers de l'église et paroisse de Hecourt  ont ou buisson de Hecourt deppendant de la forest de Pacy, du don du conte d'Evreux fait l'an mil IIIC LXXIX, par livrée du verdier, boiz pour soustenir et reparer ladicte eglise et la maison du presbitaire  d'icelle touteffoiz que mestier en sera, laquelle chose leur fu anciennement donnée par pitié et aumosne seullement, et affin de prier Dieu pour le roy notre sire et pour tout le sang roïal.
Guillaume Binnel, demourant en la paroisse de Gadencourt, a ou buisson de Meré deppendant de la forest de Pacy, le vert boiz en gesant et le sec en estant et en gesant, tout mort boiz, la branche, et de trois fourques un, pour son usage; le chesne pour XVIII s.
d'amende, le fou ou hestre pour XV s.p., l'estoc pour III s.p.; pasturage pour ses pors en prenant congié seullement; et peut chasser aux lievres et regnars entre deux solleulx.
Et pour ce, est tenu païer au roy ou à celui qui tient le ramage de la forest au terme Chandeleur III s.p.
de conrroy.
Messire Jourdain Thinel, curé de Seres, doibt avoir chacun an en la forest de Meré le vert boiz en gesant et le sec en estant et en gesant, tout mort boiz, la branche, et de trois fourques un, pour son usage; le chesne pour dix huit soulz d'amende à apliquer au roy, le fou pour XV s.p., l'estoc pour III s.p.; et pasturage pour ses pors pour prendre congié seullement; et peut chacer aux lievres et aux regnars entre deux soleux.
Pour lesquelles franchises, usages et coustumez dessus desclarées, ledit curé est tenu païer chacun an au roy notre sire au ramage de ladicte forest un septier d'avaine à la mesure d'Yvri au terme de Noël.
Messire Jehan Hervieu, prestre, prieur et aministrateur de la malladrerie de Pacy, a et doit avoir es Bois petit sur Pacy par chacun an, à cause de sadicte priouré, les choses qui ensuivent, c'est assavoir mort boiz à chauffer les mallades dudit hostel à un cheval, à somme, par livrée du verdier.
Et si doyvent avoir lesdiz mallades la pasture à douze bestes aumailles et un tor par Boiz petit, hors les tailles.
Desquelles choses, ledit aministrateur de la malladrerie est tenu au roy notre sire en prieres et oroisons.
Et avecques ce, doit un disner au verdier et aux sergens; et si doibt au dit verdier un arcc et une douzaine de saïettes du pris de V s.p., à chacun des sergens tant de la forest de Meré que du Boiz petit, à chacun VI saïettes.
Item, ledit priour prent en dit Boiz, par livrée dudit verdier, gaulle pour fere les estaux aux marcens de la foire aux Mors séant à Pacy lendemain de la Toussains en païant les devoir dessus dis.
Les hospitalliers de Saint Jehan de Jherusalem, à cause de leur hostel de la Haie du Val Denis, ont en la forest de Meré le  boiz sec en estant et le vert en gesant sans caable, et sans de, hors deffens.
Item, ont leurs pors frans sans nombre en forest touteffoiz que pasnage eschiet en ladicte forest.
Item, ont toutes leurs bestes franches es pasturages de ladicte forest, hors tailles et deffens.
Item, doivent avoir le mort boiz en essart sans amende, tel comme il est dit mort boiz en la Chartre aux Normans.
Item, ont la malle, le sablon, l'argille du cler de l'eaue.
Et auxi ont le quesne vert pour XVIII s.
d'amende, le fou pour XII s., l'estoc pour III s., hors deffens.
Pour lesquelles franchises dessus desclarées, lesdiz hospitaliers sont tenuz faire prieres et oroisons pour leur fondeur.
LES COUSTUMIERS DE PACY  Les habitans de Lorrey ont en la forest de Meré le boiz sec en estant et le vert en gesant; tout fruit qu'ilz pourront cuillir en ladicte forest pour leur usage aprés la my aoust, hors gland et fayne, et se ilz estoient trouvés cuillant gland et fayne, ilz seroient en amende volentaire; le chesne pour XVIII s.
p., le fou ou hestre pour XV s.
p., la souche pour XVII s.
et l'estoc pour III s.
p.
Et se aucuns d'iceulx habitans ait pors en ladicte forest la veille de la saint Jehan Baptiste, ilz seront quictes pour deux deniers du premier pasnage, et du second pasnage pour un denier, et se ilz les y ont aprés, ilz poieront plain pasnage.
Et pour ce chacun d'iceulx habitans sont tenuz faire et poïer chacun an au roy notredit sire deux boesseaux d'avoine, ung boessel de blé à la mesure de Pacy au jour de la saint Remi, ung pain festierz à Noël, quatre ouefs à Pasques, un froumage en may, et une geline à la my aoust, tout à celui qui tendra le ramage de ladicte forest.
Les habitans d'Espiez ont en la forest de Meré deppendant de la forest de Pacy tout boiz sec en estant et en gisant, et tout boiz vert en gesant pour leur usage; le chesne vert en païant XVIII s.
d'amende, tel qu'ilz veullent choisir, le fou ou hestre pour XV s., et abatre et desbucher lesdiz arbrez sans amende; prendre gatons, totez, leviers, et autres boiz necesseres pour aider à charger et charier lesdiz arbres: et se aucun chesne apert sec par le cupel au desus du maistre fourc en amont et qui doie estre nommé estoc, ilz le puent prendre par païant III s.
p.
d'amende, et avoir tout mort boys vert et sec franchement pour leur usage; et aussi prendre tout fruit, excepté glan et faine, pourveu que la Notre Dame my aoust soit passée.
Item, leurs pors qui seront de leur norriture, en païant pour chacune beste II d.
au pasnage, pourveu  qu'ilz aient lesdiz pors devant   de la saint Jehan Baptiste, et combien que en ladicte forest ait pasnage et arriere pasnage, ilz ne seront tenuz aller au second pasnage s'il ne leur plaist, et se ilz les y voient, ilz seront tenuz poïer pour chacun por I d., et s'il avient que lesdits paroissiens aient aucuns pors ou truiez qu'ilz ne veullent envoïer en ladicte forest au premier pasnage, ilz seront tenus païer pour chacune beste un denier.
Et se aucun emporte hors du rain de ladicte forest aucun boiz ou merien, chacun desdiz paroissiens le peut prendre à cause de forffaitture, en laquelle celui qui fait la prinse doit avoir la moitié.
Et se aucun fait mesus ou abuz en icelle forest contre l'usage d'icelle, chacun des dessus nommés peut user de prinse comme officier roïal en ce cas et le faire savoir à la justice du roy.
Et peuvent esquerir tout leur boys sans mettre chantier, sans la hache plate, sans ligne et sans sie.
Et sy ont pasturage pour toutes leurs bestes de la Toussaint jusques à la my aoust, et en autre temps non.
Et est assavoir que un chacun desdiz paroissiens qui a voitture est tenu faire par chacun an ou moiz de mars une journée de sa voitture au roy ou à celui qui tient la ferme du ramage; et par ce peut prendre et choisir quelque fou qu'il leur plaist ou buisson de Meré, lequel fou le verdier de Pacy leur est tenu livrer.
Et pour ce lesdiz paroissiens, et chacun d'eulx, sont tenus païer au roy notre sire en la feste saint Remi ou chief d'octobre, pour chacun feu, un quartier d'avoine et demi quartier de blé à la mesure du roy, et à Noël chacun un pain tel comme il le fournie, et à Pasques IIII eufs, et chacun un fourmage ou moys de may pour l'erbage, et à la Notre Dame my aoust une maille, et en moys de may une maille pour l'erbage des pors; lesquelles redevances ilz sont tenuz païer chacun an à celui qui tient la ferme du ramage d'icelle forest.
Les parroiciens de Gadencourt ont en la forest de Meré tout boiz sec en estant et en gesant et tout vert boiz en gesant pour leur usage; le chesne vert en païant XVIII s.
d'amende, tel qu'ilz veullent choisir, le fou pour XV s., et abatre et desbucher lesdiz arbres sans amende; prendre gastons, tostez, leviers et autre boiz necessère pour aider à charier et charger lesdiz arbres; et se aucun chesne apert sec par le coupel au dessus du maistre fourq et qu'il doie estre nommé estoc, ilz le pevent prendre par païant III s.p.
d'amende, la souche pour VII s., et avoir tout mort boys vert et sec pour leur usage sans amende.
Et pevent mettre tous leurs pors et truys sanz nombre, qui seront de leur noureture, en ladicte forest par païant pour chacun II d., pourveu qu'ilz les ayent au devant de la saint Jehan Baptiste, à païer au pasnageur, et combien que en ladicte forest ait pasnage et arrère pasnage, ilz  ne seront tenus aller au second pasnage se il ne leur plest, et se ilz y vont, ilz sont tenuz païer pour chacune beste I d., et s'il avenoit qu'ilz aient pors ou truys qu'ilz ne veullent envoïer en ladicte forest au premier pasnage, ilz sont tenuz païer pour chacune beste II d.
Et se aucun emporte du rain de ladicte forest boiz ou mesrien, chacun desdiz parroiciens le peult prendre à cause de forfaiture, en laquelle celui qui fait l'arrest doit avoir la moittié; et s'aucun fait mesus ou abus en ladicte forest contre l'usage d'icelle, chacun des dessus nommés peult user de reprinse comme officiers en ce cas, et faire savoir à la justice du roy.
Et auxi pevent esquarrir leur boiz en ladicte forest sanz mettre chantier, sanz la plate hache, sans lingne et sans sye.
Et est assavoir que chacun desdiz paroissiens qui a voiture est tenu faire chacun an en moys de mars au roy notre sire une journée de sa voiture, ou au ramageur de ladicte forest.
Et par ce pevent prendre quelque fou qui leur plest en ladicte forest en dit buisson de Meré, par livrée du verdier.
Et pour ce sont tenuz païer chacun an iceulx paroissiens au terme de la saint Rémi un boessel de blé, un pain fetiz à Noël, IIII eufz à Pasques.
Les paroissiens de Bretengnollez ont en la forest de Meré tout boiz sec en estant et en gisant, et tout boiz vert en gesant, avecques le mort boiz, sans amende.
Ilz pevent prendre et cuillir tout fruit en ladicte forest, pourveu que la Notre Dame my aoust soit passée, réservé glan et faine.
Le chesne pour XVIII s.p., le fou pour XV s., la souche pour VII s., l'estoc pour III s., et le coup en vert pour XII d.
Prendre gatons, totes, et autre boiz necessaire pour mener et charier leur boiz.
Et aussi pevent mettre tous leurs pors et truies en ladicte forest par païant pour chacune beste deux deniers parisis au premier pasnage, pourveu qu'ilz aient iceulx au devant de la saint Jehan Baptiste; et ne sont tenuz à envoïer leurs bestes au second pasange se il ne leur plaist; et se ilz les y envoient, ilz sont tenus païer pour chacune beste un denier; et se les pors ne vont au premier pasnage, chacun pors paiera deux deniers.
Pasturage pour toutes leurs bestes depuis la Toussaint jusques à la my aoust.
Et pevent escarrir tout leur merien en la forest sans mettre chantiers, sans la plate hache, sans lingne et sans sie.
Et aussi tous ceulx qui ont voitture sont tenuz faire chacun an ou moiz de mars une journée de leur voitture au ramageur de ladicte forest; et par ce pevent prendre quelque fou qu'il leur plaist par livrée du verdier; et par ce doit avoir chacune voitture pot et demy de vin, V harens et du pain à suffisance.
Et en oultre, s'ilz trouvent aucun qui veuille emporter hors du rain de ladicte forest aucun boiz ou merien   Les habitans de Chengnolles ont en la forest de Pacy, en buisson de Hecourt, en forest coustumiere, hors les buissons Turengart et le Plesseis.
qui sont en deffens pour le roy, boiz par livrée du verdier pour ediffier en leurs maisons coustumieres, sauf et reservé les chevrons, que l'en n'a point acoustumé livrer chesne pour ce faire pour la destination du chesne, fors seullement hestre, et le merien qui leur est livré doit par eulx estre emploïé en leur ouvrage dedens l'an et jour, ou sinon il doit estre converty au prouffit du roy et baillé et delivré à un aultre coustumier s'il le requiert et il a besoing d'avoir boys pour maisonner et se par le verdier du lieu il est avisé que bien soit, en païant les frés aux coustumiers à qui le boiz aura esté premierement livré; pour laquelle livrée ou livrée faire, quant faitez sont, le verdier et les sergens du lieu doivent avoir un disner ou cinq soulz.
Item, ont en ladicte forest coustumiere le boiz sec en estant et en gisant, le boiz verssé et le mort boiz, reservé le cherme, lequel ilz dient à eulx appartenir, mes ilz n'en ont point usé et pour ce ne leur est point delivré.
Item, chacun voitturier a livrée de un fou par an en may pour les usages de son harnoiz.
Item, pasturage pour toutes leurs bestes en toutes saisons, excepté tant comme le pasnage dure, reservé les taillez des livrées que l'en fait avoine en icelle forest.
Item, se aucun d'iceulx coustumiers treuve aucun   estrangé coppant en ladicte forest, il le peut prendre et amener à justice, et aura dudit malfetteur le ferement et le roy en aura l'amende.
Item, aprés la my aoust, lesdiz coustumiers pevent aller querir tout fruit en la forest de Recourt et es buissons Esmengart et du Plesseis, hors glan et faine.
Et pour ce, sont tenuz iceulx habitans rendre et païer ay roy notre dit sire ou à son receveur de Breval cent soulz parisis au terme saint Remi, et dix huit septiers d'avoine au terme de Noël et à la mesure de Breval et renduz audit lieu et terme.
Et avecques ce, sont tenuz poïer aux forestiers et gardez de ladicte forest par chacun an un pain telle comme il fournie pour son hostel, et deux deniers parisis à Noël; et oultre doivent païer un chacun d'eulx auxdiz forestiers un boessel de blé mesure de Pacy au terme saint Remi, et chacun VIII oefs à Pasques.
Les habitans de Rorny ont en la forest de Meré deppendant de la forest de Pacy tout boiz sec en estant et en gesant et tout  boiz vert en gesant pour leur usage et sans amende, et le chesne vert par païant toutefffoiz qu'ilz le prengnent dix huit soulz parisis d'amende au roy notre sire et le pevent choisir tel qu'ilz veullent, et le fou pour XV s.p.; et doivent et sont tenus païer pour un cop en boiz vert XII d., et pour un faiz de boiz XII d.; et pevent abatre et desbuchier lesdiz arbres sans en païer aucune amende, et prendre gastons, tostes, et autre boiz nécessaire pour mener et charier ledit boiz et mesrien.
Et se un chesne ou fou appert sec par le coupel au dessus du maistre fourq, il doit estre nommé estoq et le pevent prendre, parmi païant trois soulz d'amende seullement.
Et en oultre pevent prendre en ladicte forest tout mort boiz vert et sec pour leur usage et sans en fere amende.
Et avecqs ce, pevent icuelx habitans et chacun d'eulx mettre en ladicte forest tous leurs pors et truyes sans nombre par païant pour chacune beste au pasnage deux deniers sans plus, pourveu qu'ilz aient iceulx pors et truiez au devant de la saint Jehan Baptiste; et combien que en ladicte forest ait pasnage  et arrere pasnage, ilz ne sont tenuz aller au second pasnage s'il ne leur plest, et se ilz y vont, ilz sont tenuz païer pour chacun porc deux deniers.
Et se aucun emporte hors du rain de ladicte forest aucun boiz ou mesrien, chacun desdiz habitans le peut prendre à cause de forfaiture, en laquelle forfaiture celui qui fait l'amende a la moitié et le roy l'autre.
Et se aucun y fait mesus ou abus contre l'usage d' icelle, chacun d'eulx pevent user de reprinse comme officier royal en ce cas et le fere savoir à la justice du roy.
Et pevent esquarir leur boiz en ladicte forest sans mettre plate hache ne autre lingne ne sie.
Et est assavoir que chacun desdiz manans qui ont voiture sont tenuz faire chacun an en mois de mars une journée de sa voiture au roy notre sire ou à celui qui tient la ferme du ramage de ladicte forest; et par ce pevent prendre et choisir quelque fou qui leur plaist en icelle, lequel le verdier de Pacy leur doit livrer.
Pour lesquelles franchises et coustumes dessus dictez, chacun d' iceulx manans doivent et sont tenuz païer chacun an au roy notre sire au terme saint Remi un boessel de blé, un pain faitiz à Noël, et quatre eufz à Pasquez, que le fermier du ramage d'icelle forest doit recevoir.
Les habitans de la paroisse de la Bouessiere ont en la forest de Meré tout boiz sec en estant et en gesant et tous boiz vert en gesant pour leur usage, sanz amende; le chesne pour dix  huit solz parisis d'amende, quelque chesne qu'ilz vouldront choisir en ladicte forest; le fou pour XV s.p.; et pevent abatre et desbuchier lesdiz arbrez sanz amende, prendre gastons, tostes et autre boiz pour mener et charier leur boiz.
Et se aucun chesne  apert sec par le coupel au dessus du maistre fourq, il doit estre nommé estoq, et le pevent prendre par païant III s.p.
d'amende; prendre tout mort boiz vert et sec pour leur usage en ladicte forest sanz amende, et tout fruit, excepté glan et faine, en ladicte forest aprés la Notre Dame my aoust; et mettre tous leurs pors et truys sanz nombre en ladicte forest par païant deux deniers pour chacune beste au pasnage, sans plus, pourveu qu'ilz les aient au devant de la saint Jehan Baptiste, et combien que en ladicte forest ait pasnage et arriere pasnage, ilz ne sont tenuz aller au second pasnage; et se lesdiz habitans ont pors ou truiez qu'ilz ne veullent envoïer en ladicte forest au premier pasnage, pour chacune beste sont tenuz païer II d.
Et se aucun emporte boiz ou merien hors du rain de ladicte forest, chacun desdiz habitans le peult prendre à cause de forfaiture, en laquelle celui qui fait l'arrest doit avoir la moitié; et se aucun fait mesus ou abus en ladicte forest contre l'usage d'icelle, chacun desdiz manans peult user de reprinse comme officier royal en ce cas et le faire savoir à la justice roïalle.
Et aussi pevent esquerir tout leur boiz en ladicte forest sans mettre chantiers, sans la plate hache, sans lingne et sans sie.
Pasturage à toutes leurs beste tout au long de l'an, excepté de la my aoust jusques à la Toussains.
Item, tous ceulx desdiz habitans qui ont voitture sont tenuz faire chacun en mois de mars une journée de sa voiture au roy notre sire ou à celui qui tient la ferme du ramage;  et par ce pevent prendre et choisir quelque fou qui leur plaist en ladicte forest par livrée du verdier, et doivent avoir, chacune voiture, pour despence trois chopinez de vin, cinq harens et du pain raisonnablement.
Pour lesquelles franchises et coustumes, lesdiz habitans paient chacun an au roy notre sire chacun une poulle à la mi aoust, un bouessel de blé à la saint Remi, un pain fetiz à Noèl, tel pain comme il fournie, quatre oefz à Pasquez, un fourmahe en may, et plus n'en doivent, excepté ceulx qui sont demourans en la rue Turgis, qui doivent à ladicte feste saint Remi chacun un bouessel de blé et deux bouesseaux d'avaine.
Les habitans de Hecourt ont en la forest de Hecourt dependant de la forest de Pacy le boiz sec en estant et en gisant et le vert en gesant, le mort boiz, hors le cherme, lequel ilz dient à eulx appartenir, mais point n'en ont usé, et pour ce ne leur est point delivré.
Item, ilz prennent chacun chesne vert pour XVIII s., le fou pour XV s., et quant ilz sont secs ainssi comme estocs, uz en paient III s.
Item, pasnage pour pors en païant le pasnage acoustumé.
Et pour ce doivent poïer chacun d'iceulx habitans chacun un boessel de blé chacun an au terme de saint Remi aux sergens de  la forest, un pain tel qu'il le fournie et deux deniers à Noël, et VIII oefs à Pasques.
Les bourgeois et habitans de Pacy ont en buisson de Meré deppendant de la forest de Pacy, tout boiz sec en estant et en gesant et tout boiz vert en gesant pour leur usage, sans païer amende; et bouez à Pasques fleuries pour revestir la croix; le chesne vert quel qu'ilz veullent choisir, en païant XVIII s.
d'amende, le fou pour XV s., et puent abattre et desbucher lesdiz arbres sans pour ce païer amende.
Et aussi puent prendre gattons, tottez, levieres et autres boiz necessaires pour charier lesdiz arbres.
Et se aucun chesne apert sec par le coupel au dessus du maistre fourc, il doit estre nommé estoc, et le pevent prendre par païant III s.
sans plus.
Prendre tout mort bois vert et sec pour leur usage sans païer amende, et cuillir tout fruit, reservé glan et faine, aprés la feste Notre Dame my aoust.
Et mettre tous leurs pors au pasnage en païant pour chacun porc II d., pourveu qu'ilz aient leurs diz pors au devant de la saint Jehan Baptiste; et combien que en ladicte forest ait pasnage et arriere pasnage, ilz ne sont point  tenuz aller au second pasnage, et se eulx ou chacun d'eulx ont pors, lesquelx ilz ne veullent envoïer en ladicte forest, ilz ne sont pour ce tenus païer pasnage ou depry.
Et se aucun malfetteur emporte hors du rain de ladicte forest aucun boiz ou merien, chacun desdiz bourgeois le pevent prendre à cause de forffaiture, en laquelle le roy doibt avoir la moitié et celui qui fait la prinse l'autre.
Et se aucun fait mesus ou abuz en ladicte forest contre l'usage d'icele, chacun desdiz officiers peut user de reprinse comme officier roïal en ce cas et le faire savoir à la justice du roy.
Et pevent escocer tous leurs bois sans mettre chantiers et sans la plate hache ne y avoir ligne ne sie.
Pasturage à leurs bestes, excepté de la my aoust à la Toussains.
Et pour ce sont tenus païer au roy notre sire ou à celui qui tient le ramage d'icelle forest chacun ung denier par an.
Les habitans de Fains ont en la forest de Meré deppendant de la forest de Pacy le boiz sec en estant et en gesant, boiz vert en gesant; le chesne tel comme il leur plaira pour XVIII s.
d'amende, le fou ou hestre pour XV s.p., le coup en vert pour XII d., et le fes de boiz pour XII d.
d'amende semblablement, et abattre et desbucher lesdiz arbres sans amende, prendre totez, gattons et levières  pour charier ledit boiz.
Et se aucun chesne appert sec par le couppel au dessus du maistre fourc en amont et qui doibt estre nommé estoc, ilz le puent prendre par païant III s.p.
d'amende, et une souche pour VII s.p.
d'amende, et avoir tout mort boiz vert et sec franchement pour leur usage.
Item, ilz puent mettre tous leurs pors et truyes sans nombre qui seront de leur norriture, par païant pour chacune beste II d.
au pasnage, pourveu qu'ilz aient lesdiz pors au devant de la saint Jehan Baptiste; et combien que en ladicte forest ait pasnage et arriere pasnage, ilz ne sont tenus aller au second pasnage se il ne leur plaist, et se ilz y envoient leurs pors, ilz seront tenus poïer pour chacune beste un denier; et s'il avient que lesdiz parroissiens aient aucuns pors ou truies qu'ilz ne veullent  envoïer en ladicte forest au premier pasnage, ilz seront tenus poïer pour chacune beste II d.
Et se aucun porte hors du rain de ladicte forest aucun boiz ou merien, chacun d'eulx le peut prendre à cause de forffaitture, en laquelle celui qui fait la prinse doit avoir la moitié.
Et se aucun fait mesus ou abuz contre l'usage de la forest, chacun d'eulx peut user de reprinse comme officier et le faire savoir à la justice du roy.
Et pevent esquerir tout leur boiz en ladicte forest sans mettre chantier, sans la plate hache, sans lingne et sans sie.
Et est assavoir qu'un chacun desdiz habitans qui a voicture est tenu faire par chacun an ou moiz de mars une journée de sa voicture au roy ou à celui qui tient le ramage de ladicte forest, et une en la saison que l'en fait des blés; et par ce pevent prendre et choisir quelque fou qu'il leur plaist par livrée du verdier.
Et pour ce sont tenuz poïer chacun au roy ou au fermier du ramage de ladicte forest un boessel de blé au terme de saint Rémi, ceulx qui cueillent blé; et qui ne cueult blé, il paiera un boessel d'orge; un pain fetiz à Noël, et quatre ouefs à Pasques.
Les habitans de la Folletiere ont ou buisson de Meré dependant de la forest de Pacy le boiz vert en gesant et le sec en estant et en gesant; le chesne pour XVIII soulz d'amende parisis au roy, le fou ou hestre pour XV s.p., l'estoc pour III s.p., la souche pour sept soulz parisis.
Et pevent mettre oudit buisson leurs pors frans au pasnage par païant deux deniers pour chacun porc, pourveu qu'ilz les aient au devant de la saint Jehan Baptiste.
Prendre et cuillir du fruit en quelconquez temps qu'il soit aprés la mi aoust, excepté glan et faine, et tout mort boiz pour leur usage.
Pour lesquelles franchises, usages, et droictures, lesdiz habitans sont tenuz païer chacun an au roy chacun un quartier d'avaine et un bouessel de blé à la saint Remi, une poulle à l'Asumption Notre Dame, quatre eufz à Pasquez, et un pain à Noël tel comme il le fournie.
l Les habitans du Bosc-Rogier ont ou buisson de Meré deppendant de la forest de Pacy tout boiz sec en estant et en gesant, tout boiz vert en gesant, pour usage, sanz amende; le chesne pour dix huit soulz parisis d'amende, tel comme il leur plaira, le fou pour XV s., et pevent abatre et desbuchier lesdiz arbres sans païer de ce aucune amende, et pevent prendre en ladicte forest gastons, tostes, et autre boiz necessaire pour mener et charier leur boiz; et se aucun chesne apert sec au dessus du maistre fourq, il doit estre nommé estoq, et le pevent prendre pour III s.
d'amende, et la souche pour sept soulz.
Tout mort boiz vert et sec en ladicte forest pour leur usage, sanz amende.
Tout fruit« ruit » dans l’édition de référence.
en ladicte forest, excepté glan et faine, pourveu que la Notre Dame mi aoust soit passée.
Et si pevent mettre tous leurs pors et truies en ladicte forest sans nombre par païant pour chacune beste deux deniers au pasnage, pourveu qu'ilz les aient au devant de la saint Jehan Baptiste, et combien que en ladicte forest ait pasnage et arriere pasnage, ilz ne sont tenuz aller au second pasnage s'il ne leur plaist, et se ilz y vont, ilz paient pour chacune beste un denier, et aussi se ilz ont pors et truies, lesquieulx ilz ne veullent envoïer en ladicte forest au premier pasnage, ilz sont tenuz païer pour chacune beste deux deniers.
Et se aucun emporte hors du rain de ladicte forest aucun bois ou mesrien, chacun desdiz parroissiens le peut prendre à cause de forfaiture, en laquelle celui qui fait l'arrest a la moictié.
Et se aucun fait mesus ou abuz en ladicte forest contre l'usage d'icelle, chacun des dessus nommés peut user de reprinse comme officier roïal en ce cas, le fere savoir à la justice du roy.
Et pevent esquerir tout leur boiz en ladicte forest sans mettre chantiers, sans plate hache, sans lingne et sans sye.
Et en oultre, tous ceulx desdiz parroiciens qui ont voiture sont tenuz fere chacun an au mois de mars une journée de sa voiture, et une en la saison que on fait les blés, au roy ou à celui qui tient la ferme du ramage; et pour ce pevent prendre et choisir quelque fou que il leur plest en ladicte forest par livrée du verdier; et doivent avoir chacune voiture pour despence trois chopines de vin, cinq harens et du pain raisonnablement.
Et pour ce sont tenuz païer chacun an au roy chacun un bouessel de blé à la saint Remi à la mesure de Pacy, un pain fetiz à Noël et quatre oefz à Pasquez.
Les habitans de la paroisse de Serez ont ou buisson de Meré dépendant de la forest de Pacy tout boiz sec en estant et en gesant et tout boiz vert en gesant, pour leur usage; le chesne par païant dix huit solz d'amende, tel qu'ilz le veullent choisir, le fou pour XV s., et pevent abatre et desbuchier lesdiz arbres sans amende, et prendre gastons, tostes, leviers et autre boiz necessaire  pour aider à chargier lesdiz arbres; et se aucun chesne apert sec au dessus du maistre fourq et qu'il doie estre nommé estoc, ilz le pevent prendre par païant III s.p.
d'amende au roy; et avoir tout mort boiz vert et sec ou dit buisson pour leur usage.
Item pevent mettre tous leurs pors et truies sans nombre qui seront de leur noureture ou dit buisson, par païant pour chacune beste deux deniers au pasnage, pourveu qu'ilz aient lesdiz pors au devant de la saint Jehan Baptiste prouchaine, et combien que en ladicte forest ait pasnage et arriere pasnage, ilz ne sont tenuz à aller au second pasnage se il ne leur plaist, et se ilz les y envoient, ilz sont tenuz païer pour chacun porc un denier, et se il avient que lesdiz habitans aient aucuns pors ou truies, qu'ilz ne veullent envoïer ou dit buisson au premier pasnage,ilz seront tenuz païer pour chacune beste deux deniers.
Et se aucun emporte hors du rain de ladicte forest aucun bois ou merrien, chacun desdiz parroissiens le peult prendre à cause de forfaiture, en laquelle celui qui fait l'arret a la moittié.
Et se aucun fait abuz ou mesus en ladicte forest contre l'usage d'icelle, chacun desdiz parroissiens pevent user de reprinse comme officier en ce cas, et le fere savoir à la justice du roy.
Et pevent esquerir tout leur boiz en ladicte forest sans mettre chantiers, plate hache, lingne ne sye.
Et y ont pasturage pour toutez leurs bestez de la Toussains jusques à la mi aoust, et en autre temps non.
Et est assavoir que un chacun desdiz parroissiens qui a voiture est tenu faire chacun an ou mois de mars une journée de sa voiture au roy ou à celui qui tient la ferme du ramage, et par ce pevent prendre et choisir quelque fou qu'il leur plest ou dit buisson de Meré par livrée du verdier ou son lieutenant; et pour la despence de chacune voitures, neant, pour ce qu'il n'est point trouvé que en aucune maniere ilz en aient usé.
Et pour ce lesdiz parroissiens doivent et sont tenuz païer chacun an au roy notre sire à la feste saint Remi pour chacun feu un quartier d' avaine à la mesure d'Ivry et un bouessel de blé à la mesure de Pacy, et au terme de Noël chacun un pain tel comme il fournie en son hostel, et à Pasques quatre eufz, et chacun un fourmage ou mois de may, ceulx qui ont vachez pour l'erbage d'icelles, et la Notre Dame my aoust chacun une poulle, et ou mois de may chacun une maaille pour l'erbage des pors.
Les habitans de la paroisse de Meré ont en ladicte forest de Meré le boiz vert en gesant et le sec en estant et en gesant sans amende; le chesne vert pour dix huit solz parisis d'amende, le fou pour XV s., l'estoc pour III s., la souche pour sept solz, et tout mort boiz sans nulle amende.
Pasnage pour leurs pors en icelle forest franchement pour deux deniers au pasnage, pourveu  qu'ilz les aient au devant de la saint Jehan Baptiste.
Abatre et desbuchier lesdiz arbres sans amende, prendre en ladicte forest gastons, testes, et autres bois necessere pour aidier à charier et chargier lesdiz arbres.
Et s'aucun chesne apert sec par le coupel au dessus du maistre fourq et qu'il doie estre nommé estoc, ilz le pevent prendre par païant trois soulz d'amende parisis.
Et combien que en ladicte forest ait pasnage et arriere pasnage, ilz ne sont tenuz aller au second pasnage s'il ne leur plaist, et se ilz y vont, ilz paient pour chacune beste un denier, et s'il avient qu'ilz aient pors et truies qu'ilz  ne veullent envoïer au premier pasnage, ilz sont tenuz païer pour chacune beste deux deniers.
Et se aucun emporte aucun bois ou mesrien hors du rain de ladicte forest, chacun desdiz parroissiens le pevent prendre à cause de forfaiture, en laquelle celui qui fait l'arrest a la moittié.
Et se aucun fait mesus ou abus en ladicte forest contre l'usage d'icelle, chacun des dessus diz pevent user de reprinse comme officier en ce cas, et le fere savoir à la justice du roy.
Et auxi pevent esquerir leur boiz en ladicte forest sans mettre chantier, plate hache, lingne et sie.
Et est assavoir que chacun desdiz parroissiens qui a voiture doit fere chacun an ou mois de mars une journée de sa voiture, et une en saison de blés, que l'en nomme corvéez, au roy ou au ramageur de ladicte forest; et par ce pevent prendre quelque fou qui leur plaira en ladicte forest par livrée du verdier ou son lieutenant.
Et pour ce lesdiz habitans de Meré sont tenuz païer chacun an au roy chacun un boessel de blé à la saint Remi, un pain à Noël, quatre oefz à Pasques, et un fourmage en may pour le pasturage à leurs vachez.
LA FOREST D'EVREUX  Jehan de Guinchoinville, escuïer, seigneur dudit lieu, a en la forest d'Evreux un fou par an à Noël par livrée du verdier; le boiz sec sans amende, et le vert par l'amende quant il est trouvé par les sergens ainsi qu'il est acoustumé; l'erbage et pasturage en ladicte forest pour toutes ses bestes quelxconques, hors chievres et le mois de may.
Item, a acoustumé avoir en ladicte forest pesson pour ses pourceaux franchement par depry sans païer pasnage ne herbage.
Avecques tous autres menus drois acoustumés.
Pour lesquelles franchises dessus desclarées, ledit escuïer est tenu aller es ples du verdier d'Evreux quant on lui fait savoir, et determiner des drois, usages et coustumes de ladicte forest.
Et en oultre, ledit escuier a acoustumé de prendre et avoir en ladicte forest d'Evreux, a cause de certain heritage nommé le don du conte, assis en hamel de Foumechon, toutes et semblables franchises, usages et coustumes comme cy dessus sont desclarréz, par faisant le service dessus dit.
Messire Charles de Gauville, chevalier, seigneur dudit lieu a droit de prendre et avoir en la forest d'Evreux tous ses pors frans sans nombre à tous les pasnages de ladicte forest.
Et pour ce ledit chevalier est tenu aller toutes et quantes foiz que en lui fait savoir par les officiers du roy aux ples du verdier deladicte forest d'Evreux pour jugier avecques les autres frans de ladicte forest des causes dont y lui sera demandé.
Le curé d'Aunoy a en la forest d'Evreux le boys mort pour son chauffage en son hostel d'Aunoy; l'erbage à toutes ses bestes et pors sans nombre, hors tailles, essars et hayes, reservé le moiz de may.
Et aussi a tous ses pors frans sans nombre en icelle forest  franchement pour les deprier au pasnage, comme il appert.
Et en oultre prent toute et semblable coustume comme les habitans et demourans en la paroisse d'Aunoy.
Pour lesquelles franchhises, ledit curé est tenu prier Dieu chacun an et chacun jour pour le roy et pour tout le sang roïal.
Le seigneur du Couldray a en la forest d'Evreux un fou à Noël chacun an par livrée du verdier pour son hostel dudit lieu du Couldray.
Et auxi doit avoir en ladicte forest tous et telz drois, franchises et coustumes comme les frans coustumiers de ladicte forest ont en icelle, pour païer l'amende quant il est trouvé à chose qui doie amende.
Et en oultre doit avoir en icelle forest tous ses pors frans de pasnage sans nombre.
Pour lesquelles franchises dessus desclarées, ledit seigneur du Couldray est tenu estre aux jugemens de ladicte forest avecques les autres frans fieffés de ladicte forest quant il lui est fait savoir.
Le prieur et aministrateur de la maladerie d'Avrilli a en la forest de Evreux toutes ses bestes franches de herbage et ses pors frans de pasnage et herbage, reservé le temps deffendu, et toutes et semblables franchises comme ont et prennent les habitans de la parroisse d'Avrilli en ladicte forest.Pour lesquelles franchises dessus desclarées, ledit prieur est tenu aidier à païer sa part de la messe à la donnée que l'en fait le premier mardi de may à Avrilli.
Les religieuses, abeesce et couvent de Notre Dame la Roïal, dite de Maubuisson, prés Pontoise, ont en la forest de Evreux, tant pour eulx comme pour leurs hommez de Saint Eloy des Ventes, le boiz sec en estant et en gesant, hors tailles et deffens, et tout boys rompu par fortune de temps s'il n'y a caable.
Item, ilz ont et prennent es livrées qui sont faites en ladicte forest tous les coupeaux et demourans tant de chesne, de fou, que d'autre boys, depuis qye les ouvriers desdictes livrées en aront pris ce qui leur en sera necessaire.
Et se aucun boys est rompu par la choite des arbres, il est leur par leur coustume, c'est assavoir branche volée, sans fraude.
Et aussi pevent prendre la couldre, le marssaulx, la noire espine, le genievre, le genest, briere, mousse, et pierre; la recepée se ilz n'ont plus de deux piéz et demi de long, vertes et seiches, la terre et la feuille.
Item, pevent cueillir la veille de Notre Dame my aoust, nonne sonnée, en ladicte forest, es essars, en taillez et en deffens, pommez, poirez, mellez, cormez, alizez et prunelles, et tout autre fruit, et à toutes heurez de jour, soit a jour de dimenche comme autrement, hors la Haye le Conte et la Haye  Richier, reservé glan et faine.
Et aussi pevent prendre à col, à somme ou à charestes tout boiz quielxconques sur la terre de Saint Eloy des Ventes appartenant aux dittes religieuses, sans ce que ilz y soient trouvez par aucun des officiers de ladicte forest; il leur est par coustume puiz que ledit boys ara resposé sur la terre jour et nuit, et naturel, hors deffens.
Et en oultre ilz pevent mettre toutes leurs bestes en pasture en tous les temps de l'an franchemnet, excepté la chiesvre; leurs pors frans sans nombre en la pesson, et se doivent presenter au premier pasnage comme frans, et n'y vont point  de la my aoust jusques à la saint Matieu; et aussi pevent aller leurs vaches et brebiz d'iceulx hommez en ladicte forest, reservé le moys deffendu.
Item, ilz ont un gery de chesne par XXIIII s.
d'amende, un fou pour XVIII s., un estoc de chesne pour VI s., un estoc de fou pour IIII s., se il ne passe chartée, ouquel cas ilz n'ont pas le boiz et paient l'amende.
Item, ilz ont une souche de chesne pour XII s.
et une souche de fou pour IX s., un boul, un tremble, un arable, un merisier, un charme, et un branchier, chacun pour III s., un houlx pour IX s., une charetée de chesne pour VIs., une chartée de fou pour III s., et un fes pour XXI d., se ilz y sont trouvéz par le sergent de la garde.
Et se leurs bestes sont trouvées en essart par exchapée, chacune beste paiera II s., et le pasteur trois soulz, hors deffens.
Pour lesquellez franchises, lesdictes religieuses sont tenues faire et dire quatre anniversairez sollempnelx en leur dicte église, c'est assavoir deux pour la royne de Castille, mere du roy saint Loys, et deux pour le roy Louis, et prier pour tout le sang roïal.
Et leurs hommez leur sont tenuz poïer pour chacune acre de terre III s.
etc.
Monsieur l'evesque d'Evreux a en la forest du lieu, hors la Haie le Conte, tous ses pors de pasnage, hors taille et deffens, les pors de sept de ses serviteurs, telx comme il voudra eslire, excepté ceux qui doivent estre comptés frans.
Et chacun an deux foux à la Nativité Notre Seigneur, par la livrée du verdier, à son choix, desquelx il peut faire sa volente, et faire charbon des branches se il lui plest.
Et coustume de bois sec, et les branches des arbres pour son chauffage à Evreux sans livrée; tout bois necessaire pour ediffier et rappareiller son manoir d'Evreux et l'eglise, par la livrée du verdier qui doit avoir son disner en l'ostel dudit evesque le jour qu'il fait ladicte livrée.
Et avecques ce doit avoir pierre, sablon, terre, et autres choses neccessaires pour rappareiller son dit manoir comme les autres coustumiers de ladicte forest.
Les religieux, abbé et couvent de l'église de Saint Taurin d'Evreux ont en la forest d'Evreux bois a ediffier et chauffer,  et autres neccessités de l'ostel du lieu, par livrée.
Franchise de pasturage en la forest, haiez et deffens.
Item, ont sept hommes, a prendre en la rue Saint Taurin, qui sont frans de pasnage.
Item, ilz ont, à cause de leur manoir aux Hauquepins, un fou à Noël par livrée, bois par l'amende et sans amende comme les coustumiers; pasturage et herbage pour leurs bestes et pasnage pour leurs pourceaux franchement.
Item, à cause de leur manoir de la Songne, un fou par an par livrée, pasturage et pasnage, hors haies, comme les coustumiers auprès d'eux.
Et de ce sont tenus prier Dieu pour le roy.
Jehan Lemaire, à cause de son hostel du Bout Buisson, a en la forest d'Evreux un fou en ladicte forest par livrée du verdier d'icelle forest; pasturage pour tous ses pourceaux sans nombre franchement, reservé le temps deffendu, et aussi a et peut avoir le pasturage et herbage en icelle forest pour toutes ses bestes depuis la saint Andrieu jusques à la Notre Dame my aoust, ainsi comme les autres coustumiers, hors taille et deffens.
Et en oultre il a tous bois par amende et sans amende, et toutes telles et semblables franchises et coustumes en toutes choses comme les coustumiers et usagers de ladicte forest ont et doyvent avoir en icelle, pour païer les amendes et droictures accoustumées.
Guyot de Corneuil, ayant le droit de Robin de Corneuil, sergent fieffé en Evreux, a droit de prendre et avoir en la forest d'Evreux pasturage pour ses bestes en tous temps, reservés les tailles et essars; ses pors frans sans nombre ou par depry; et si a le mort bois en estant et en gesant pour son user et chauffer, avecques le tiers des meffés que lui et son varlet pevent trouver en ladicte forest.
Et aussi a droit de prendre et avoir la moetié des pains et des gerbes et le quart des laynes qui deues sont au roy par toutes les villes de son mestier, avecques toutes les corvées des bestes chevallines reposans en son dit mestier sans nul moïen.
Item, doit avoir, à cause de sa sergenterie, sept masures franches en la parroisse de la Bonneville, c'est assavoir la masure Simon Dupuis, la masure Gaullart, la masure Yvon Chevallet, la masure Pierres Plis, la masure au Pelletier, la masure Morin, et la masure Aleaume.
Et en oultre doit avoir en ladicte forest par livrée du verdier ou son lieutenant bois pour le tournant de son moulin nommé le moulin de l'Espine, et pour avoir le bois dudit moulin, ledit Robin est tenu païer chacun an au roy ou à son fermier du ramage une mine de fourment de rente au terme de Noël.
Guillaume Dubuisson, sergent fieffé en la forest d'Evreux, à cause de la sergenterie de la Madaglaine, a les franchises  qui enssuivent : premierement, ceux du buisson la Madaglaine, Melleville, Angerville, Foumisson, et les Arvoulins lui doivent corvées de giste III fois l'an, et ceulx de Chenapeville et la moitié d'Asnières, deux fois l'an, et pour icellez corvées doivent avoir boiz par livrée en icelle forest, c'est assavoir pour chacune corvée à trois bestes chevalines le pris de V s.
de tournois.
Item, en la Haye le Conte, pevent prendre et avoir pour maisonner, pour ardoir et pour toutes ses autres necessités à l'usage de son hostel de la Madaglaine, le vert en gesant et le sec en estant et en gisant,, sans livrée.
Item, boiz par livrée pour charestes, cherues et hernoiz, et pour cercle, pour treillez et eschallas pour ses vignes de la Madaglaine.
Item, droit es pasnages de la forest pour lui et son sergent, comme les autres fieffés.
Item, pasturage et herbage pour toutes ses bestes quelconques, et paisson pour ses pourceaux en tous temps de l'an, hors les jeunez taillez qui ne se pourroient deffendre et qui ne seroient delivrées.
Item, mouches, cire, et miel; le liewre et connin, et la beste à pié clos.
Et aussi peut avoir un vallet sergent soubz lui, par ainssi qu'ilz doivent prendre et avoir le tiers des amendes et exploits fait par lui et son sous sergent.
Et en oultre ledit Guillaume Dubuisson a la moitié de ce que les gens coustumiers des villez, paroissez et hameaulx de sa sergenterie paient chacun an pour leurs coustumes, et le fermier du ramage prent l'autre moitié, lesquellez villes et ce que chacun paie sont si aprés desclarées : la ville et forsbours d'Evreux, chacun feu coustumier deux deniers, le hamel de Nestreville, le hamel du Buisson, la paroisse de Saint Germain, chacun feu deux deniers tournois; le hamel de la Madaglaine, chacun X d.
obole t.; la paroisse de Melleville, la paroisse d'Angerville, et le hamel de Foumesson, chacun feu XIII d.
obole t.; le hamel des Arvoluz, ce qui est du fieu Robert Guillet, chacun feu IIII d., une geline, un pain, II oefs; de la paroisse d'Asnieres, ce qui est de ladicte sergenterie, III d.t.; et le hamel de Chenapeville, chacun feu III d.t.; et aussi ceulx d'Asnieres, de Chenapeville, des Arvoluz, de Foumesson, d'Angerville, de Melleville, du Buisson et de la Madalgaine, qui cueillent gerbez en aoust paient chacun une gerbe de blé, et ceulx qui ont voicture poient II gerbes; et se ilz ont bestez chevalinez, ou moiz d'avril ilz poient chacun II boisseaux o avoine; et ceulx qui ont pourceaux depuis la saint Andrieu paient herbage le cras dimenche au fruteaux, c'est assavoir pour chacun porc obole.
Et en oultre ledit Dubuisson doibt avoir le prouffit de l'eschantillonnement du boiz de sa sergenterie.
Jehan Brodon, escuïer, sergent fieffé en la forest d'Evreux en icelle forest la sergenterie du mestier de la Bonnevillle  par le don de Simon, conte d'Evreux, par lettrez sans dabte données à Evreux ou temps qu'il passa en Engleterre à couronner le roy Henry, filz de l'emperiere, la moitié du ramage ou herbage du mestier de la Bonneville; tant de pors, vaches, chievres, que de toutes autres bestes pessans herbe en toute ladicte forest et es essars; le vif boys à soy heberger et le mort boys pour son chauffage; franc pasnage pour ses pourceaux, et pasturage à toutes ses bestes par toute ladicte forest.
Et aussi a le tiers des amendes et forffaictures qui viennent devant luy, et en oultre le prouffit de l'escantinnollement des boiz de son dit mestier.
Et pour ce est tenu faire et poïer par chacun an au roy notre sire V s.t.
de rente à la feste saint Rémi, comme contenu est ou dit privilege, etc.
Guillaume Rouxel a en la forest d'Evreux toute et autelle coustume comme le curé d'Aunoy et les habitans et demourans en la parroisse dudit lieu d'Aunoy.
Et auxi, le pasnage pour ses pors sans nombre franchement sans en païer aucune chose, fors seullement le depri.
Et en oultre doit avoir le pasturage et herbage en icelle forest, hors taillez et deffens, pour toutes ses bestes, exepté la chievre, en tous les temps de l'an, reservé les moiz deffendus.
Et de tout ce n'est tenu faire aucunez rentez ne redevancez.
Le prieur et aministrateur de l'Ostel Dieu d'Evreux a enla forest d'Evreux boiz pour mesonner et ardoir tant comme il est necessité pour ledit hostel et pour le manoir du Gant appartenant audit Hostel Dieu, à couper par pié, par livrée du verdier ou son lieutenant, et le pevent faire venir en charetes et voitures, ainsi comme il lui plest et tant comme il a mestier pour ledit hostel, sans marq et sans ce qu'il en puist estre reprins, à tous les jours de l'an, excepté le dimence et les festes doublez, tellez comme ilz sont acoustumés à garder en ladicte forest.
Et auxi doit avoir boiz par livrée semblablement pour faire tonnez et tonneaux, cuves, queues, sercles, et tout autre mesrien à vin, et les pevent faire semblablement comme le boiz à ardoir.
Item, il doyt avoir par livrée dudit verdier bois pour faire eschallars pour toutes les vingnes dudit hostel, perchez et fourches pour les treilles dudit hostel, et les pevent fere mener ou porter semblablement comme dit est.
Et avecques ce doit avoir ledit prieur tous ses pors frans sans nombre en ladicte forest, sanz en païer aucune chose, excepte que l'en les doit deprier au pasnage au trou d'Asnierez le jour que les autres qui ne sont pas frans s'acquictent, et à ce jour doivent estre mis hors de ladicte forest tant que le depry soit fait, et ce fait, les y mettre, tenir et garder qui vouldra, ainssi longuement comme les autres frans de ladicte forest d'Evreux ses semblables.
Et en oultre icelui prieur peut avoir chevaulx, asnes, jumens, bestes à cornez et brebiz pour ledit hostel et manoir es pasturages de ladicte forest sans nombre, aussi frans comme les autres coustumiers de ladicte forest ses semblables, hors tailles.
Et generalment, doit avoir toutez telles franchises, libertés et coustumes en ladicte forest comme ont et perchoivent les religieux de Saint Taupin, les religieux de Saint Sauveeur et le prieur de Saint Nicollas d'Evreux.
Pour lesquelles franchises, usages et coustumes dessus desclarées, ledit prieur est tenu prier Dieu pour le roy notre sire et pour tout le sanc roïal, et le depry de ses pors comme dit est.
Blésot« Bblésot » dans l’édition de référence.
Drouet a en la forest d'Evreux, à cause de son manoir assis en la paroisse du Plesseiz, en fieu de Galles, en l'angle de Garrel, le boiz sec en estant et en gesant en haute forest, hors caable, ou tout boiz vert rompu.
Et auxi doit avoir toutes ses bestes, vaches, brebis et jumens, franchez en ladicte forest depuis la saint Andrieu jusques à la Notre Dame my aoust, hors tailles et deffens, reservé le mois deffendu.
Item, a acoustumé avoir en icelle forest tous ses pors frans et quitez de herbages et de pasnages, excepté les pors qui n'y doivent point aller en mois de may, se n'est à la veue des champs.
Et si doit avoir en icelle forest toute et telle coustume comme les autres coustumiers d'icelle forest demourans en l'angle de Garrel doivent avoir par droit et par coustume.
Pour lesquelles franchises, usages et coustumes, ledit Blaisot est tenu païer chacun an au roy notre sire ou au ramagier de ladicte forest cinq solz tournois au terme de la Toussains, et si est tenu fere les hués en ladicte forest quant le roy y chace ou fait chacer.
Marguerite de Meleun, date de Gaudreville, a en la forest d'Evreux pour son chaufage le boiz vert vollé en gesant et le sec en estant, tout ainsi comme les autres coustumiers; une souche de fou par livrée du verdier, appellés avec lui les sergens fieffés de ladicte forest chacun an à la feste de Noël.
Et auxi doit avoir tous ses pors frans sans nombre en ladicte forest à tous les pasnages.
Et en oultre le pasturage à toutes ses bestes en icelle forest, hors deffens, tailles et haiez, excepté le temps deffendu.
Pour lesquelles franchises, usages et coustumes dessus desclarés, ladicte Marguerite est tenue païer chacun an au roy notre sire une mine d'avaine au terme de Noël.
Pieres des Essars, escuïer, seigneur de Angerville, a en la forest d'Evreux le boiz sec en estant et en gesant et autre boys par l'amende et sans amende, comme les autres coustumiers de la forest; le pasturage et herbage à toutes ses bestes, hors taillez essars et haies, reservé le temps deffendu; et aussi a tous ses pors frans de pasnage pour faire le depry au pasnage à chacun pasnage; avecques toutes autres coustumez comme les autres coustumiers ont etc.
Les religieuses, abbeesse et couvent d'Evreux ont en la forest d'Evreux ce qui ensuit, c'est assavoir la diesme de la revenue de ladicte forest, la diesme du miel, la diesme de la venoison, quiconques la prengne, la diesme du blé qui croist en ladicte forest, la diesme des deniers des ventes qui sont faictez en ladicte forest et es essars, la diesme du pasnage des pors, la diesme des pors du fondeur, la diesme de toutes les choses qui sont faictez en ladicte forest; et boiz à tout leur usage necessaire; un fou à Noël, et boiz par delivrance du bailly de ladicte forest à tous leurs usages; les arbres secz et versés, et branches gesantes, pour eulx et leurs officiers, sans aucune delivrance.
Jehan Basset a en la forest d'Evreux, à cause de son manoir du Plesseiz Gourhan, un fourq par livrée du verdier de ladicte forest; et auxi tous ses pors frans de pasturage et de pasnage, reservé le temps deffendu.
Et en oultre a droit d'avoir en icelle forest toutes et telles droictures, franchises et coustumes comme ont et pevent avoir les habitans de l'angle de Garrel.
Pour lesquelles franchises, usages et coustumes, ledit Jehan Basset est tenu païer chacun an au roy notre sire ou au ramagier de ladicte forest un septier d'avaine au terme de Noël.
Le curé de la Songne, à cause de son bénéfice, a en la forest d'Evreux tout et tel droit, usage et coustume comme les autres coustumiers d'icelle ont acoustumé prendre et avoir par droit et par coustume.
Item, a et doit avoir en icelle forest tous ses pors frans sans nombre à tous les pasnages; et en oultre a et doit avoir en ladicte forest toutez ses bestes franches de herbage et pasturage, excepté chievres et hors les lieux et mois deffenduz.
Pour lesquelles franchises, ledit curé est tenu estre chacun an le premier mardi du mois de may à une messe nommée la messe le Conte dicte et celebrée en la chapelle d'Avrilli ou dit jour de mardi; et auxi est tenu aidier à païer certaine donnée de pain que lui et ses semblables font par chacun an pour le conte d'Evreux.
Les religieux, abbé et couvent de la Noée ont en la forest d'Evreux, par privilege donné sans dabte de Simon, conte d'Evreux, et auxi filz de Louys, filz du roy de France, conte d'Evreux, donné l'an mil III C et XV en avril, ce qui ensuit, c'est assavoir le mort boiz, tant en icelle forest que en la forest de Gaillon; tous les arbres esrachiéz, achantéz, ou froissiez, partout où il plest à iceulx religiux en la forest coustumière, hors tailles; le vil boiz pour toutes leurs charuez et charetes, banneaux, chivieres et herches; pasnage de leurs pors et la pasture de leurs bestes par toute ladicte forest, hors chievres, tailles, et despens.
Et auxi ont XV dousainez de charbon, moictié de fou et moictié de boiz mort, par la main du verdier.
Leur peschier en l'eaue d'Yton à six hommes et à engins acoustumés, à toutes les vegilles contenuez es privileges dont dessus est faicte mencion, et semblablement leur peschier en ladicte eaue d'Yton auprés de leur abbaïe chacun jour à un pescheur, tant pour eulx comme pour la necessité des malades de leur dicte abbaïe.
Et toutes autres coustumes comme ont les coustumiers d'icelle forest d'Evreux.
Jean de la Raée, sergent fieffé en la forest d'Evreux, en la sergenterie de Garrel, a en ladicte forest le mort boiz pour soy hesbergier, et auxi boiz pour son chauffage, et le boiz qui ne porte pesson, tant en estant comme en gesant.
Pasturage à toutes ses bestez par toute ladicte forest en tous temps, hors tailles et chievres; et en oultre a tous ses pors frans de pasnage en ladicte forest.
Et en oultre doit avoir la moittié du ramage de tous les subgés de sa sergenterie, excepté qu'il ne doit prendre que trois mines d'avaine en ceulx de Villers, et auxi il ne prent en toute sa sergenterie que trois guelinez, ne si ne prent riens es fours.
Item, le prouffit de l'eschantillonnage en son mestier, avecques les arbres esrachiés en son mestier seullement, qui par lui ou son sergent ou aucunes personnes de ses gens et familliers pourront estre trouvéz, lequel sergent il puet avoir soubz lui; et auxi le tiers des amendes que il et son dit soubz sergent pourroit trouver.
Le doïen et chapitre de l'église de Notre Dame d'Evreux ont acoustumé prendre et avoir en la forest dudit lieu d'Evreux les franchises qui enssuivent, c'est assavoir bois pour ardoir, comment les bourgois d'Evreux, pour l'amende acoustumée, et bois pour reparoir  et soustenir leur eglise, par livrée du verdier ou son lieutenant, c'est assavoir de l'ancienne oeuvre.
Et aussi doivent avoir perches, fourches et eschallas pour leur vingnes.
Item, doivent avoir bois pour boesser la croiz le jour de Pasques fleuries, et bastons pour le gieu des quillez que ilz font à la my Karesme.
Et avecques ce ont perches pour nestoïer l'eglise et housser.
Et en oultre ont en ladicte forest toutes et telles franchises et coustumez comment ont acoustumé prendre et avoir les bourgois coustumiers d'Evreux, jouxte la fourme et teneur dudit privilege dessus transcript.
Et avecques ce ont en icelle forest, pour le manoir du Plesseys Grohen, toutes, telles et semblables franchises et coustumes comme les autres coustumiers de ladicte forest, ovecques leurs recors d'icellui manoir qu'ilz sont frans sans nombre à tous les pensnages.
Mahieu de Roye, escuïer, seigneur d'Aunoy, a en la forest d'Evreux, à cause de sa terre d'Aunoy, toute la coustume du boiz, comme et en telle maniere comme les habitans de la Bonneville, Grisolles, Aunoy, Berengerville et Asnierez, dont lesdiz habitans font aucunes redevancez, et ledit seigneur d'Aunoy l'a et prent franchement, sauf que s'il prent boiz qui doie amende, il la paie comme les coustumiers, et du demeurant ne paie rien, fors aidier à fere les jugemens aux pies du verdier.
Item, doit avoir le pasnage, pasturage et herbage franchement à toutez ses bestes, tant pors comme aubmailles, tieulx et tant comme il lui plest, sans nombre, en toute la forest, hors essart, et en tous temps, sauf le depri quant il appartient, et sauf le temps quant la forest est close par cryée que les autres frans n'y doivent point aller, hors les tailles et haies.
Et auxi doit avoir en ladicte forest boiz pour son chauffage tant et si largement comme il lui plest à en avoir lui et ses gens, pour son manoir d'Aunoy, à tant de charetées par jour comme il lui plaira.
A la verte branche verte et sesche par un abateur et un allaigneur, tant seullement ou l'un d'eux, lesquieulx abateur ou alaigneur sont présents une foiz au verdier en ses ples pour estre jurés.
Item, est deu au sire d'Aunoy par le conte d'Evreux chacun an deux fous bons et suffisans pour ses moullins, c'est assavoir l'un pour le moulin de Chetivel, et l'autre pour son moulin de Saint Germain, par livrée du verdier; et au jour que on lui fait la livrée, il est tenu donner un disner au verdier et aux sergens de ladicte forest, lequel disner est nommé un paast au verdier.
Item, ledit conte d'Evreux est tenu livrer boiz pour fere le tournant du moulin du Pont touteffoiz que mestier en est, lequel moulin est audit seigneur d'Aunoy et aux religieux de la Noée par indivis; et pour ce le fermier qui tient ledit moulin doit au roy chacun an de  rente un septier de blé à la mesure de Conchez et un boessel au sergent de la garde.
Item, ont ledit sire d'Aunoy et lesdiz religieux en la riviere d'Yton le saut du moulin du Pont, et ledit sire d'Aunoy la pescherie fermée semblablement; et avecques ce les portes et le bieu dessus et dessoubz les rivages, auxquelles ilz pevent fere ouvrer touteffoiz qui leur plest, et pour les aisemens dudit moulin, sans reprinse, non obstant que ladicte riviere soit audit monseigneur le conte et de son demaine; et auxi a ledit sire d'Aunoy en ladicte riviere le saut de son moulin de Chetivel et sa pescherie close, et puet curer son bieu dessus et dessoubz ledit moulin, prendre l'eaue et fere les aisemens de son dit moulin touteffoiz qui lui plest, non obstant que autre que lui ait la pescherie de la riviere assés prés dudit moulin; et en la riviere de Saint Germain, a le saut de ses moulins à ten, ses portes hault et bas, auxquelz moulins, portes et bieu dessus et dessoubz il puet fere ouvrer touteffois qui lui plest, non obstant que ladicte riviere et pescherie d'icele soit à autre que à luy; et en icelle riviere, a le saut de son moulin Herouart, et ses portes hault et bas, auquel moulin, portes, et au bieu d'icelui et aux rivages, il puet fere ouvrer touteffoiz que il lui plest pour les aisemens dudit moulin, non obstant que ladicte rivière et pescherie est à autre que à lui, et auxi ne fait riens ledit molin.
Item, a le droit d'avoir ledit seigneur d'Aunoy deux pièces de rivière en ladicte riviere d'Yton, dont l'une est depuis l'ecluse de la Morte eaue et court entour de la forteresse jusques au dessoubz des planches des ylles, et l'autre piece prent depuis le manoir de Berengerville jusques aséz préz du gué de Saint Louc, esquelles deux pieces de rivières nul autre que ledit seigneur d'Aunoy ne puet peschier ne tendre engins à poisson ne oyseaux.
Et en oultre en ladicte forest d'Evreux, la terre, la pierre, la mousse, et la noire espine, avecques autres menus drois aacoustumés.
Et de tout ce n'est tenu païer, fors que ledit paast, ledit blé, et aller aux ples dudit verdier pour aider à fere les jugemens, comme dit est.
Le seigneur d'Avrily a en la forest d'Evreux un fou à Noël, et pour son prevost fermier tenant sa prevosté d'Avrily un fourc de fou par livrée chacun an à Noël, et doibt estre franc semblablement comme ledit seigneur pour païer chacun an au roy notre sire un septier d'avoine à Noël.
Et avecques ce doibt avoir ledit sire d'Avrily en ladicte forest le boiz sec sans amende et le vert par l'amende acoustumée quant il est trouvé par les sergens, comme font les autres coustumiers.
Pasturage pour ses bestes quelxconques, hors chievres et bouz, et la paisson pour ses pors frans sans païer pasnage ne herbage, et toute autre coustume dont autre coustumier  peut et doibt user semblablement à lui.
Et de ce doibt estre aux ples du verdier d'Evreux quant on lui fait savoir pour juger et determiner des droiz et coustumez de ladicte forest; et pour sondit prevost, le setier d'avoine dessus dit.
Et avecques ce ledit seigneur doit avoir en ladicte forest, à cause de son manoir assis à Chan Dominel, pasturage et pasnage pour toutes ses bestes, hors chievres et boucz, aussi comme de son dit fié d'Avrily, sauf et reservé que pour son dit manoir de Champ Dominel, il n'a point, se n' est du fou du chastel.
Et de ce est tenu faire autel et semblable service comme de son dit fieu d'Avrily, reservé que son dit prevost est tenu païer l'avoine dessus dicte.
Le curé de Saint Acquilin d'Evreux, à cause de sa cure, a en la forest d'Evreux la branche verte et seiche pour son chauffage, et icelles mener ou fere mener en son hostel à Evreux sur une asne sy lui plest.
Et de ce est tenu prier Dieu pour le roy notre sire et pour tout le sanc royal.
Le prieur de la maladrerie d'Evreux, à cause de son prieuré, a en la forest d'Evreux boiz pour son chauffage par livrée du verdier; un chesne sans coupel, apellé souche, au terme de Noël chacun an par livrée comme dit est.
Et auxi a fourches et gaulles et perches pour faire les treilles des jardins es clos de ladicte prieuré, et eschallars pour les vingnes du clos d'icelle prieuré, par livrée.
Et tous ses pors frans sans nombre à tous les pasnages franchement et sans aucune chose païer.
Pour lesquelles franchises, dessus desclarées, ledit prieur est tenu prier Dieu pour le roy notre sire et pour tout le sanc royal.
Le seigneur de Garencieres a en la forest d'Evreux, à cause de son fieu de Melleville, ung fou chascun an au Noël; le bois sec sans amende, et le vert par l'amende quant il lui est trouvé, comme les aultres coustumiers d'icelle forest.
Et aussi doit avoir pasturage et herbage pour toutes ses bestes quelxconques, pesson pour touz ses pourceaux sans nombre franchement sans païer pasnage ne herbage, et toutes aultres coustumes dont touz aultrez coustumiers puent et doivent user semblablement.
Pour lesquelles franchises, coustumes et usages dessus desclarés, ledit sire de Garencieres est tenu estre es plez du verdier quant on lui fait assavoir pour aider ad juger et determiner des droiz et coustumes de ladicte forest et des coustumiers d'icelle touteffois que le cas s'offre.
Ledit sire de Garencieres a en ladicte forest., à cause de son hostel et appartenance de Berengierville la Riviere, bois par livrée pour ediffier, pour ardoir et pour toutes aultres choses appartenant à l'usage dudit hostel, en la propre et maniere que les religieux de Saint Taurin d'Evreux et les religieux de Saint Sauveur l'ont acoustumé prendre et avoir en ladicte forest, pareillement en toutes choses, c'est assavoir pasturage pour bestes et franchise de pasnage pour leurs pors, hors tailles et les moys deffenduz, c'est assavoir le moys de moy, hors la veue de l'oraille des chams et des chemins royaux, et depuis la mi aoust jusquez à la saint Andrieu; et la pierre, et toutes aultrez choses par l'amende et sans amende, ainsi que les coustumiers de ladicte forest, comme contenu et desclaré est ou dit privilege dessus transcript.
Messire Pierres Dubuisson, chevalier, seigneur des Arvolus, à cause de sa terre et seigneurie des Arvolus, a en la forest d'Evreux le boiz vert volé en gesant et le sec en estant pour son chauffage, et chacun an à Noël un fou par livrée du verdier ou sersgens.
Et auxi a droit d'avoir l'erbage et pasturage en ladicte forest à toutes ses bestes, excepté la chievre et le moys de may, se n'est à la veue des champs; pasnage à tous ses pors frans sans nombre, pour iceulx deprier aux pasnageurs, excepté le temps deffendu.
Et en oultre toutes et autelles coustumes comme ont les coustumiers d'icelle forest, tant par amende que sans amende.
Pour lesquelles franchises dessus desclarées, ledit chevalier est tenu de comparoir aux ples du verdier de ladicte forest quant l'en lui fait savoir pour juger avecques les autres frans coustumiers des coustumez et usagez de ladicte forest quant le verdier et les fieffés n'en sont pas d'acort.
Les hommes et bourgoys demourans en fieu de l'evesque d' Evreux, en tant qu'il en y a en la ville, fauxbourcz et bourgoisie de la ville d'Evreux, depuis la pointe de Saint Germain et le pont Herouart jusques à l'eaue d'Argences, et auxi en la riviere d'Aude, Normanville et Tourneville, ont en ladicte forest d'Evreux et esdictez rivieres et eauez, toutes autelles et semblables droictures, franchises, libertés et coustumes en la chace de la bourgoisie d'Evreux comme ont les autres bourgoys de ladicte ville, manans et ses, et ne doivent point mener leurs pors et truiez au trou d'Arnieres, ne pour iceulx païer aucun pasnage ne depry se leurs diz pors ou truyes ne vont en la pesson de ladicte forest en temps de pasnage.
Pour lesquelles franchises, iceulx hommes et bourgoiz sont demourans soubz le roy, tant en pasnage que en toutes autres choses  tenuz païer par chacun an à Noël au roy notre sire deux deniers tournois pour le ramage.
COUSTUMIERS D'EVREUX  Les bourgois, manens et habitans de la ville et fausbours d'Evreux ont acoustumé à prendre et avoir en la forest d'Evreux les franchises qui ensuivent, c'est assavoir boys sec en estant et en gesant, et tout bois vert volé en gesant, hors caable, lequel est à entendre quant l'en peut veoir tout d'une veue sept arbres de chaable ainsi chois, froissez ou rompus.
Et aussi ont tous les branches et couppeaulx qui sont couppés et demourés hors des arbres prins tant pour les oeuvres du roy comme pour les livréez des abbaïez et autres usagers de ladicte forest, pourveu que il n'y ait merrien et que l'en en ait prins ce qui en fault.
Et pevent prendre par coustume les receppes qui sont de la longueur du manche d'une congnée de deulx piés et demi ou environ, et se il sont plus longues, il en doivent XII d.
d'amende.
Item, ont de coustume le bois des haiez qui ont esté faittes pour chasser aux cerfs en ladicte forest, et pevent prendre et emporter si tost que la saincte Croix en septembre est passée; et semblablement, ont le bois des haiez faictes en ladicte forest pour chasser aux bestes noires, et le pevent emporter si tost que Karesme prenant est passé.
Et aussi ont ladicte forest tout le bois qui demeure au fouail de toutes bestes prinses es chasses d'icelles forest.
Item, ont par coustume toutes les branches que eulx et leurs femmes et leurs valles et familiers demourans en leur hostel, pour eulx et en leur non, pourroient avoir et rompre en ladicte forest, à tirer à un croc si lonc et si hault comme il pourroient attaindre en tous bois, hors essart, et pevent coupper et prendre gaulles à lier et athacer à leurs crocz ainsi que il a été acoustumé, et semblablement hars de coustume pour lier et estrainde tout ce qui leur plaira en ladicte forest prins en coustume, hors quesne.
Et aussi ont en ladicte forest tout bois de couldre, la ronsse, la noire espine,  le marssaulx, le puisne blanc et noir, le genest, le geniewre, le troyne, le viorne, le noir prun, la feugiere, la mousse, la bruïere, la pierre, le sablon, la bourbe des mares, à faire tout ce qui leur plaira, ainsi qu'il a esté acoustumé.
Et par coustume pevent prendre et coupper chacun un baston de bois en ladicte forest pour tenir en leur main touteffoiz que il leur plest et que il vont en ladicte forest, est assavoir de mort boys.
Item, ont en ladicte forest le chesne par XXIIII soubz d'amende se il ne passe charettée , et se il passe charettée, ilz paient l'amende et n'ont pas l'arbre; et aussi ont la souche de chesne par XII s.t.
par la condicion dessus dicte, l'estoq de chesne pour VI s.t.
comme dessus, et la chartée de chesne pour VI s.t.
d'amende se il n'y a cepée de chesne vert, la somme de chesne par II s.t.
d'amende, et le fes de boiz par XXI d.t.
d'amende.
Et aussi ont le fou par XVIII s.t.
d' amende s'il ne passe chartée, la souche de fou pour IX s.t.
d'amende par la condicion dessus dicte, et le fourc pour IX s.
d'amende comme dessus, et l'estoc semblablement pour IIII s., la chartée de fou pour IIII s.
d'amende, la somme de fou pour II s.
d'amende, et le fes pour XXI d.t.
Item, ilz ont le houx qui peut porter trou de tarriere pour IX s.
d'amende, et le houssel pour IIII s.; l'espine blanche pour IX s.t., et le boul pour III s.
d'amende, le tail, le charme, le fresne, et le trembre, par semblable amende comme le boul.
Et en oultre ilz ont le merisier pour III s.t.
d'amende, le pommier pour LX s.t.
d'amende, et le perler, le meslier et l'alier chacun d'iceulx pour LX s.t.
d'amende, c'est assavoir que nul ne peust ne ne doibt les IIII arbres derrainiers nommés coupper par sec se il ne sont secs à touspin, c'est assavoir tout autour.
Item, se ilz sont trouvéz portans une bouchée d'escorche de houx, ilz doyvent XXI d.t.
d'amende, et si perdent la pouche; mais si cil qui a ladicte escorche la gieste à terre hors de sa pouche et se saint de sadicte pouche entour le corps, mais que il  ne soit veu ne trouvé du forestier, il ne pert point la pouche.
Et aussi peust prendre et faire gastons en ladicte forest sans païer amende, pour lier leurs charrettes pour ramener le boiz ou pour lever cee qui leur plaira, pourveu que iceulx gastons soient dollés par IIII costés et un des boux avant que le forestier les treuve.
Item, ont et pevent faire prendre et lever par coustume en ladicte forest coings pour fendre leur coustume, pourveu que la teste soit faicte avant que le forestier les voie ou treuve, et se la teste n'est faicte, ilz paient pour chacun coing dont la teste ne seroit pas ainsi faicte XII d.t.
d'amende.
Et aussi, se aucun est seul et lour cheraite et harnoys ront ou despiece en ladicte forest, ilz pevent prendre du boiz en icelle pour en faire un neuf touteffoys que mestier en est, et doyvent lessier le viel  esseul pour le  nuef sus la souche, sans païer l'amende de XII d.
se il ne sont trouvez.
Item, se yceulx bourgoiz amenent ou font amener bois à somme de ladicte forest et leurs crocs de somme rompent ou despiesent, eulx em pevent faire de bois de coustume en ladicte forest sans païer amende, autant comme eulx en aront despiecé.
Et si pevent faire du bois de leur coustume piéx,et si tost que lesdiz piéx seront acquisiéz en leur ostel, c'est leur coustume sans amende.
Et en oultre, se ilz cloent ou veullent faire clore leurs terres ou leurs jardins et ilz y mettent gaulles, sitost que la gaulle sera lié à la haie ou à un des piéx seullement, lesdictes gaulles sont leurs sans aucune amende, mais que le bois soit de coustume.
Item, lesdiz bourgoiz pevent aller en leur dicte coustume entre deulx soleux, tant au boys qui doit amende comme à celui qui n'en doit point, et ycelle emporter ou faire emporter soit à fez, à somme, à charette ou aultrement, ainsi qui leur plest, à toutes journées et heures que bon leur semblera, hors les festes et vigilles deffendues et les jours des foires, es quieulx ladicte forest est close au coustumiers en leurs faiz, sommes, charettes ou aultres charges mises hors de ladicte forest avant solleil et rescousse, ilz pevent meener et faire mener, porter et charier en leurs ostieulx ou là où ilz voudront à ladicte bourgoisiee, sans dangier ne pour ce encourir forfaiture.
Item, ilz ont en ladicte forest, hors les essars et deffens, herbage et pasturage à toutes leurs bestes, excepté les chievres, depuis la veille de saint Andrieu heure de nonne jusques à la Notre Dame mi aoust heure de nonne, excepté le moys de may que ilz ne les doyvent point mener si avant que ilz ne puissent veoir l'ouraille de ladicte forest ou le chemin royal; et pevent leurs pastours mener leurs chiens en laisse en ladicte forest, et ce eulx voient ou sentent loupgz ou loupvez, ilz pevent leur chiens laissier courre et crier et huer pour yceulx faire alongnier.
Et aussi, ilz pevent mestre, mener ou faire mener leurs pors en la pesson de ladicte forest le jour de la saint Mathieu, et de ce jour les y tenir ou faire tenir se il leur plest jusques   à la Notre Dame mi aoust.
Et sont quictes pour païer chacun pasnage et pour chacun porc I d.t.
Et ne doyvent point mener leurs pors aux pasnages ne païer pasnage ne deprier en cas que leurs pors ne seront point allés en la pesson de ladicte forest.
Et est assavoir que les aucuns desdiz bourgois, c'est assavoir les hommes du fief de Chierre, sont frans du pasnage, supposé que leurs pors soient  menés en la pesson.
Et se lours bestes sont trouvées en ladicte forest en temps que il n'y doyvent point aller, chacune beste paie IIII d.t.
Et se elles sont trouvées eschappées es ventes et livrées, elle paient chacun XII d.t.
d'amende; et se il y a garde faicte, forfaisture.
Et se elles sont trouvées es essars, elles paient II s.t.; et se les pastours les y gardent et ilz y sont trouvées, chacun pasteur paie III s.t.; et aussi se lesdictes bestes sont trouvées eschappées en haie, chascune paie amende vollentaire, et se garde y a, forfaicture.
Item, ont toutes les chars que ilz pevent rescoure aux loups ou que ilz trouveront entamées des loups ou de quelque beste sauvage que ce soit, pourveu que ilz aient monstré ou monstrent au premier sergent que ilz pourront trouver.
Item, ilz ont en ladicte forest le pasturage de toutes leurs bestes chevalinez en tous temps, hors les essars et deffens.
Et quant aucune vente a esté usée en ladicte forest, elle leur doibt estre livrée et rendue par le verdier pour y user de lours coustumes tant en pasturage que en autres choses, si tost que la revenue en sera aagée suffisamment et que elle aura esté veue par ledit verdier, elle sera rendue quant elle sera rendable et deffensable.
Et se ilz ont achaté boiz es ventes de ladicte forest, soit vente en essart ou vente en haie ou autrement, leurs bestes à somme garnies de leurs bas et leurs bestes de charestes ou de harnoys pevent et doyvent aller pestre esdictes ventes durant le temps que l'en mestra à coupper et faire le boys à charger lesdictes sommes, charectes et harnois, et aussi que l'en mestra à icelle charger, sans pour ce aucune amende païer, pourveu que ce soit sans malice.
Item, se aucunes de leur mouche de ruche essiement et s'en vont en ladicte forest, ilz les pevent sieuvre en ycelle forest à veue, et se lesdictes mouches se assient en aucun arbre, ilz les pevent prendre ou faire prendre et rapporter sans en faire amende, et doivent estre creux par leurs sermens que lesdictes mouches sont leurs et enpartiz de leurs lieux.
Et se ycelles mouches ce sont encreusees en aucuns arbrez, elles sont au roy.
Et aussi, se aucun forestier semond ou fait appeler aucuns desdiz bourgoiz de chose que ilz veullent debatre, il doivent avoir la veue du lieu, et sera la chose veue et le sergent creu selon les ordonences se le meffait fut fait ou leu montré.
Et au surplus, se il y a aucun debat en la matiere, les frans et les fieffés de ladicte forest en doivent tous ensemble faire jugement ce eulx en sont requis, car pour fere yceulx jugemens et les semblables ilz ont en ladicte forest les foux, les fours de fou, les estaiges  de leur maisons à maindre et à leur granches, le boys à ardoir et à herbergier, et leurs pors frans de pasnage, et pasturage à leurs bestes, selon ceu qu'il est acoustumé.
Item, nul forestier ne les peut ne ne doibt appeller ne faire appeler es ples ne quelleconque chose que ce soit, depuis ce que aprés la semonce seront passés III pies, quer aprés les trois ples passés, le forestier a perdu sa semonce et l'amende, mes ycellui forestier l'amende au ples ou plus tost que les IIIe ples, il est mis en amende de ce de quoy le forestier l'a appelle ou fait appeler, et ne c'en peut jamays deffendre.
Et aussi, ont lesdis bourgoiz leur chasse en toute ladicte bourgoissie et es mectes d'icelles, à toutes bestes à pié cloz, entre deux soleux, touteffoiz et à tous jours que il leur plest, à chiens et à filiez et à aultres harnoiz, en quelconque maniere que il leur plaist à ce faire au cas que il seront frans bourgoiz.
Et pour toutes lesdictes coustumes, franchisses et usages dessus declarés, tous yceulx communs, bourgoiz et habitans de ladicte ville d'Evreux et ez faubours, à chacun d'iceulx qui sont de ladicte bourgoisie, sont tenus païer chacun an au roy notre sire chacun feu II d.t.
au terme de Noël, dont le roy a la moictié et le sergent de la Magdaleine fieffé l'autre moitié.
Et avecques ce, sont tenus poïer les amendes es choses dessus desclarés.
Le commun et habitans de la ville et parroisse de Virollet, jouxte la forest d'Evreux, ont acoustumé d'avoir et prendre en ladicte forest d'Evreux le boys sec en estant et en gesant par coustume et sans amende.
Item, ont acoustumé avoir la pierre, la terre, la mousse, la coudre, le genest, le genievre, le saux, le marsaux, la noire espine, et tout le boys puant, sans amende.
Et aussi ont acoustumé d'avoir tout boys froissié et brissé, sec ou vert, sans amende, reservé le chaable.
L'abre de chesne en ladicte forest par païant XXIIII s.
d'amende chacun chesne s'il ne porte chartée, et la chouque de chesne par poïant douse solz d'amende se elle ne passe chartée, la chartée de chesne par païant VI s.
s'il ne porte chartée, s'il n'y a cheppée verte de chesne; la chartée de bois de fou par païant IIII s., l'abre de fou par païant XVIII s.
d'amende s'il ne passe chartée,l'estoc de fou par IIII s.
d'amende, a souche de fou par païant neuf solz d'amende.
La somme de boys pour II s., et le fes pour XXI d.
Item, pevent prendre en ladicte forest le boul, le teil, le tremble, le merisier, l'esrable, le fresne, le houx qui ne pevent porter treu de tariere, et tout autre  mort bois, par trois solz d'amende, le houx portant treu de tariere par païant neuf solz d'amende, et le branchier du chesne et du fou par poïant trois solz d'amende pour chacun branchier.
Item, pevent cueillir en icelle forest et en essart tout fruitage, tant à jour de ferie comme à jour de sepmaine, aprés la mi aoust, exepté glan et faine.
Et si ont tout le demeurant de toutes bestes sauvages que ilz pourront trouver en ladicte forest, que les loupz auroient estranglées ou tuées, mais que ilz aient premierement monstré iceulx demourans au premier sergent trouvé de ladicte forest.
Pasturage à toutes leurs bestes en icelle haute forest, en tous les temps de l'an, hors les lieux deffendus, exepté le mois deffendu, sans amende; et se lesdictes bestes estoient trouvées es lieux deffendus, ilz paieront pour chacune beste IIII d.t., et se le pasteur les gardoit, il paieroit IIII s.
d'amende.
La paisson à leurs pors par poïant au premier pasnage deux deniers parisis; et se les pors ne vont point en ladicte forest, ilz sont quictes pour païer le premier pasnage, et poie pour porc II d.p.
Pour lesquelles choses, lesdits habitans sont tenus païer chacun feu un pain à Nouël et I d., et gerbe de blé à Pasques, chacun II oefz le premier dimence de may, pour chacun porc obole deux alletons pour un porc, avecques les amendes dessus desclarées.
Etc.
Le commun et habitans de Sainte-Croix-des-Baux ont acoustumé d'avoir et prendre en ladicte forest d'Evreux, en la haute foyest, le bois sec en estant et le vert en gesant, exepté les esrachiés et hors les caables; la coudre, le saux, le marsaux, la noire espine, le genest, la ronce, le troigne, le boiz puant, tout par coustume; la terre et la pierre sans meffaire aux arbres, et la mouse en essart et hors essart, par coustume.
Item, se aucun d' iceux habitans est trouvé en la haute forest abatant un chesne, il est quicte pour païer au roy notre sire XXIIII s.t.
d'amende, et s'il est sec par haut ou rompu, ilz ne poieront que six solz d'amende s'ilz sont trouvés par le sergent, s'il n'y a plus de chartée, ouquel cas ilz n'ont pas l'abre et paient l'amende; item, pour une charetée de bois de chesne, six solz d'amende se ilz sont trouvés en haute forest par ledit sergent; et pour un fourc de chesne, XII s.
d'amende se ilz sont trouvés, et s'il ne passe chartée, comme dessus; et pour une souche de chesne prinse en haute forest, XII s.
d'amende se ilz sont trouvés et se il ne passe chartee.
Item, pour un fou prins semblablement en haute forest, se ilz sont trouvés par  le sergent, ilz paient dix-huit solz d'amende; et se il est sec par le couppel ou rompu, ilz sont quictes par IIII s.
d'amende se ilz sont trouvés comme dit est, et se il ne passe chartée, ouquel cas ilz n'ont pas l'abre et si paient l'amende comme dessus; et pour une chartée de boys de fou vert prins en la haute forest, IIII s.
d'amende se ilz sont trouvés par le sergent; item, pour une souche de fou prins en la haute forest, neuf solz d'amende se ilz sont trouvés et si ne passe chartée, comme dessus.
Et se ilz sont trouvés esbrancher un arbre quelque il soit, hors arbre fruit portant, en haute forest, ilz poient IIII s.
d'amende.
Pour un tremble prins en haute forest, pour ung merisier, pour un boul, pour un cherme, et pour un teil, ilz paient de chacun d'iceux arbrez III s.
d'amende; item, doivent iceulx habitans pour un houx prins en haute forest IX s.
d'amende se ilz sont trouvés par le sergent, et pour un petit houx qui ne puet porter treu de tariere, III s.
d'amende; et pour une espine blanche prinse en haute forest, neuf solz d'amende, et pour la petite qui ne puet porter treu de tariere, III s., se ilz sont trouvés par le sergent comme dit est.
Et aussi doivent II s.
pour une somme de boiz vert se ilz sont trouvés en haute forest, se il n'est de leur coustume; et pour un fes de boiz vert, se il test de leur coustume, XXI d.
d'amende, prins en haute forest, se ilz sont trouvés par le sergent.
Et pevent un homme et sa femme tirer au croc branches vertes et seches et par coustume.
Et aussi dient avoir leurs bestes es hautes   forestz, hors les moys deffendus, c'est assavoir ou moys de may, se ilz sont trouvés hors l'oraille, ilz paient pour chacune beste IIII d., et le pastour III s.
se ilz sont trouvés par ledit sergent.
Et se lesdictes bestes sont trouvés en haute forest depuis la Notre Dame mi aoust jusques à la saint Andrieu, ilz poient au roy pour chacune beste IIII d.
d' amende, et le pastour III s.
Et de ce sont exeptés les bestes chevalines qui y ont leur pasturage en tous les temps de l'an, hors tailles.
Et aussi, se leurs dictes bestes sont trouvés en essart, ilz sont tenus poïer pour chacune beste II s.
d'amende et le pasteur III s., se ilz sont trouvés par le sergent, et à garde faicte, forfaitture.
Et en oultre ont lesdiz habitans les pommes et les poires en essart et hors essart, depuis la Notre Dame mi aoust jusques à la fin des fruitages, par coustume; et se plus tost y sont trouvés, ilz forfont leurs chevaux, charretes et leurs sacs, ovecques III s.
d'amende au roy.
Et se ilz sont trouvés batant arbres fruit portant à gaulles, ilz poieront III s.
d'amende au roy se ilz sont trouvés par le sergent.
Et avec tout ce, poieront avoir leurs  pors en ladicte forest depuis la saint Mattieu jusques ou moys de may pour païer au pasnage pour chacun porc II d.p.
Pour lesquelles franchises, ilz sont tenus païer chacun an au roy notre sire VI s.
t.
de rente, tant pour icelles franchises comme pour certains heritages qui leur furent ja pieça fieffés, assis à Sainte Crois en ladicte forest, c'est assavoir pour chacune acre six solz tournois, laquelle rente ilz poient au viconte d'Evreux pour et ou nom du roy etc.
Les habitans de Villers ont acoustumé prendre en la forest d'Evreux l'arbre de chesne pour vint quatre solx d'amende s'il ne passe charetée, ouquel cas ilz n'aroient pas l'arbre et paieront l'amende, se ilz y sont trouvés; la souche de chesne pour douze soubz tournois d'amende se elle ne passe charetée et se ilz sont trouvéz par le sergent de la forest; l'estoc de chesne se il ne passe semblablement caretée et se ilz y sont trouvéz comme dit est.
Item, la charetée de chesne pour VI s.
sy sont semblablement trouvéz et se il n'y a ceppée de chesne vert.
Le fou pour XVIII s.
d'amende sy sont trouvéz par ledit sergent; la souche de fou pour IX s.
à sieute de sergent si sont trouvéz; le fou par mi pour IX s.
à sieute de sergent et si sont semblablement trouvéz; et l'estoc de fou pour quatre solz si sont trouvéz par ledit sergent comme dit est; et aussi ont la charetée de fou pour IIII s.
s'il n'y a ceppée verte et se ilz y sont trouvez en la maniere que dessus est dit.
Et en oultre ont le fais de bois vert pour XXI d.
d'amende se ilz y sont trouvés, et la somme de boiz vert pour II s.
d'amende se ilz y sont trouvés.
Le houx pour IX s.
d'amende se il ne puet porter treu de tariere, et le houssel pour III s.
d'amende; l'espine blanche pour IX s.
d'amende.
Item, ilz ont pasturage à toutes leurs bestes en haulte forest par coustume, hors les lieux et les mois deffendus, depuis la saint Andrieu jusques à la mi aoust.
Et aussi ont le fourc de chesne pour XII s.t.
d'amende, et le fourc de fou pour IX s.
Et avecquez ce, ont la branche de chesne et de fou chacun pour III s.t.
Et pour l'esbranchie semblablement III s.
Et en oultre se dient prendre et avoir toutes telles et semblablez coustumes comme les autres semblables coustumiers d'icelle forest en toutes choses.
Pour lesquelles franchises, usages et coustumes dessus desclarés, iceulx habitans sont tenus païer chacun an au roy notre sire seize septiers et une mine d'avoine; et chacun mesnagier une gueline ou IIII d.tournoiz, et un pain de la value d'un denier tournois au terme de Noël; et aussi doivent à Pasques deux oeufz et un denier tournois chacun feu; et pour l'erbage, pour chacun porc, une obole tournois et deux alettons, une obole tournois à païer le premier dimenche de may devant les halles d'Avrilli.
Et en oultre  doivent  chacun mesnagier en aoust une gerbe de blé; et au premier pasnage, pour chacun porc, deux deniers parisis et deux alettons pour un porc.
Et tout le mort bois acoustumé est auxdiz habitans par païant les rentes dessus dictes, avecques autres menus droiz acoustumés.
Le commun et habitans d'Angierville la Campaigne ont en la forest d'Evreux les franchises qui ensuivent, c'est assavoir pasturages pour toutes leurs bestes quelconques, exepté chievres, depuis la saint Andrieu jusques à la Notre Dame my aoust, hors les deffens, tailles et les haiez et essars, sauf tant que en moys de may les bestes ne pevent aller en ladicte forest, se n'est à la veue des champs et des chemins royaulx; et se leurs bestes sont trouveez pasturans en la haulte forest depuis la my aoust jusques à la saint Andrieu ou en moys de may, hors l'ouraille de la veue des champs ou des chemins royaulx, chacune beste paie d'amende quatre deniers tournois; et s'il y a pastour pour les garder, il paie trois soulz tournois d'amende; et aussi, se leurs dictez bestes sont trouveez en tailles, ilz doivent païer pour chacune beste eschappée XII d.; et se ilz sont trouvés en essart, ilz doivent païer pour chacune beste deux soulz tournois.
Item, iceulx habitans ont acoustumé avoir en ladicte forest paesson à leurs pourceaux, hors les haiez, et commenchent à entrer en ladicte forest la vegille saint Mathieu, par païant pour chacun porc à chacun pasnage, tant ilz y sont, un parisy, et ne doivent rien se ne vont en ladicte forest, se n'est au premier pasnage.
Item, ilz ont par coustume en ladicte forest, hors les haiez et les essars, sans amende, tout boiz sec en estant et en gesant, pour tant qu'il ne soit sechié par feu ou par autre engin de homme, et tout boiz vert rompu ou encroué à terre s'il n'y a caable.
Et si ont la couldre, le genest, la noire espine, le genièvre, le saux, le marsaulx, la bourdaine, la feulle, la mousse, la pierre, le sablon et la terre.
Et le demourant des livrées, pour tant que ceulx à qui ilz sont faictez aient prins ce qui leur en suffit.
Et de ce pevent user à tous jours s'il n'est feste, entre soleil levant et soleil rescoussant.
Et si ont les pommes, les poires et autres fruis en ladicte forest et es essars, hors les haies, depuis la my aoust tant comme iceulx fruis durent, et à tous les jours, soit feste ou non, excepté le glan et faine.
Item, iceulx habitans ont toutes les bestes sauvages que treuvent en icelle forest estranglees de leups, pour tant que  premierement la chose soit monstrée au verdier ou au sergent de la garde.
Item, ilz doivent avoir en ladicte forest, par païant l'amende, c'est assavoir le chesne pour XXIIII s.t., le fou pour XVIII s.t., l'estoc de chesne pour six soulz, et l'estoc de fou pour quatre soulz, sauf que se avecques ce il en y a aucun desdiz bois de plus d'une charetée, le sergent peut tout deffendre et si doivent païer l'amende.
Et avecques ce ont le branchier pour trois soulz d'amende, la somme pour deux solz, et le faiz pour XXI d.
Et auxi ont la charetée de fou pour IIII s., la charetée de boul pour III s., le merisier pour III s.
semblablement, et la blanche espine pour IX s.
Et se ilz les prennent en essart d'icelle haulte forest, ilz doivent estre contrains à forfaiture ou amende volentaire.
Et en oultre, se ilz avoient prins boiz amendable par coustume en icelle forest et ilz l'eusse emporté en leurs maisons sans estre trouvés, et icelui boiz soit carrey et que la plate hache y ait couru ou que il soit converti en ediffice, la semonce en est hors.
Item, il y a certaines bournes par devers la forest en ladicte terre d'Angierville, ordonnéez d'ancienneté ou benefice de la fondacion des huit chanoines de l'ancien fondement de l'église Notre Dame d'Evreux, lesquieulx sont seigneurs de ladicte parroice et y ont partie de leurs gros, lesquelles bournes determinent un privilege pour lesdiz seigneurs et leurs hommes, qui est tel que depuis que ilz ont mis boiz de la forest en ladicte terre oultre lesdictez bournez, la semonce en est hors, pour tant que ce soit à jour coustumier et entre deux soleux, pourveu que ledit boiz ait reposé jour et nuit en leur bournez.
Et par information faicte par messire Jehan de Garenchieres, chevalier, maistre des forestz, les huit chanoines de Notre Dame d'Evreux et huit hommes, leurs hostes, subgés en ladicte parroisse d'Angerville, sont frans usagers et coustumiers en ladicte forest, et ont droit de prendre et avoir en icelle toutes les franchises, usages et coustumes dessus desclarés et devisés, et toutes icelles droictures, usages et coustumes comme les autres usagers de ladicte forest, sans pour ce païer ramage ne pasnage ne faire autre chose quelconques, fors faire prieres et oroisons pour le roy notre sire et pour leur fondeur.
Et auxi, quant les dessus diz chanoines et leur dictes gens viennent de ladicte forest et ilz en emportent ou emmainent boiz d'icelle forest quel qu'il soit, hors deffens, et ilz le prennent à jour coustumier et ilz le pevent mettre dedens leurdit fieu et terre, oultre certaines bournez et devises qui font la limitacion de leur dit fieu et terre et de ladicte forest, qui sont prés du chemin qui vient de Foumechon à Evreux, sans estre trouvés par le verdier et sergent de  ladicte forest ou personne aïant povoir à ce, ledit boiz est leur acquis, sans pour ce païer aucunes amendes, et en est la suite et semonce hors.
Item, les hommes d'iceulx chanoines demourans et residens en ladicte parroisse ont toutes et semblables franchises, coustumes, usages et droictures en ladicte forest comme iceulx chanoines en faisant et païant les faisances et redevancez dessus desclarées.
Et auxi pevent joïr et user les dessus dis hommes d'iceulx chanoinez de la franchise, coustume et liberté desdictez bournez semblablement comme iceulx chanoines.
Pour lesquelles franchises dessus desclarées, les dessus diz VIII chanoinez, tant pour eulx comme pour leurs familliers domestiques es huit maisons, doivent prieres et oroisons pour le roy et pour leur fondeur; et leurs fermiers illec demourans doivent une mine d'avoine et deux gerbez, l'une de blé et l'autre de mars, par chacun an.
Et leurs hommes dessus nommés demourans en leur dicte terre d'Angerville sont tenus païer par chacun an pour chacun feu XIII d.
obole; et ceulx qui ont chevaulx paient avecques ce deux boesseaux d'avoine, et pour chacun porc obole pour l'erbage de ladicte forest.
Le commun et habitans des hameaulx du Plessis Gourhan ont droit de prendre en la forest d'Evreux le boiz sec en estant et en gesant, et le vert en gesant en la forest coustumiere, hors taillez et deffens, s'il n'y a caable.
Et auxi puent prendre en ladicte forest le saulx, le marsaulx, la noire espine, le genievre, espine, le pin, la couldre, le genest, la pierre, la terre, la mousse, et tout aultre boiz de tel essence, sans en païer aucune amende.
Item, doivent avoir en icelle forest le boul, le merisier, l'erable, le fresne, et le hous qui ne puet porter treu de tariere, chacun d' iceulx arbres pour troiz solz d'amende se ilz sont trouvés.
Et en oultre, doivent avoir en icelle forest tous et telx autres droiz, usagez, coustumez et franchises comme les autres coustumiers d' icelle paroisse y ont et doivent avoir par coustume, hors l'angle de Garrel.
Pasturage et herbage à toutes leurs bestes, exepté chievres, en tous les temps de l'an, reservé les lieux et moiz deffendus; et leurs bestes chevalinez puent aller en ladicte forest coustumiere en tous les temps de l'an.
Et se lesdictes bestes estoient trouvéz en essart, ilz doivent poïer pour chacune beste deux soulx, et le pasteur trois solz se ilz y estoient trouvéz à garde faicte.
Et auxi, se ilz estoient trouvéez en ventez faictez en haulte forest, hors essars, ilz paieroient pour chacune beste douze deniers, et le pasteur trois solx se ilz y estoient trouvés, reservé les bestes chevalines.
Pour lesquellez franchisez, usagez et coustumez dessus desclarés, lesdiz habitans sont tenus païer chacun an au roy notre dit sire, c'est assavoir chacun feu deulx boesseaux d'avoine se ilz ont bestez chevalinez, ou moiz d'avril, et se ilz n'ont bestez chevalinez ou dit moiz, ilz ne paient rien d'icelle avaine.
Item doivent avoir chacun une gerbe de blé ou quatre deniers ou moiz de septembre, à Noël un cappon, un denier et un pain de la vallue de un denier; et se ilz n'ont point de gelinez, ilz sont quittez pour poër quatre denier, à Pasquez deux oefz et une maille, et pour l'erbage pour chacun porc une maille tournois, reservé que ceulx du hamel de Ervolus ne paient rien pour l'erbage.
Bellot Guïart a en la forest d'Evreux, à cause de son hostel du Plesseiz, boiz sec en estant et en gesant, et le vert rompu s'il n'y a caable.
Et auxi doit avoir en ladicte forest la noire espine, la couldre, le genest, le genievre, le marsaux, la mousse, la pierre, la terre, et tout boiz puant, par coustume.
Item, puet prendre en icelle forest un gery pour XXIIII s.
d'amende s'il est trouvé par le sergent, s'il passe charetée, ouquel cas il paie l'amende et sy n'a pas l'arbre; le fou pour dix huit solz d'amende s'il passe semblablement charetée.
Et avecques ce, a le boul, le merisier, le tremble, le houx qui ne puet porter treu de tarière, et la blanche espine qui ne peut semblablement porter treu de tariere, pour chacun d'iceulx arbres IIIs.t.
s'il est trouvé par le sergent.
Item, doit avoir la blanche espine et le houx qui peut porter treu de tariere pour chacun neuf solz d'amende; la charetée de boiz de chesne pour six soulz d'amende s'il n'y a cépée de chesne vert, s'il est trouvé par le sergent; la charetée de fou pour III s.
d'amende s'il n'y a cepée verte, s'il est trouvé semblablement; et pour le branchier de chesne et de fou, chacun pour trois solz d'amende s'il est trouvé comme dit est.
Item, puet cueillir en ladicte forest par coustume pommes, poirez et tous autres fruis, reservé le glan et faine, avecques tous autres menuz drois acoustumés telx comme les autres coustumiers du ramage d'icelle forest y ont acoustumé avoir.
Et en oultre a et doit avoir en ladicte forest ses pors frans de pasnage sans nombre, et si sont frans d'erbage.
Et ne doit point ledit Guïart de ramage guelinez, denier, guerbes ne eufz.
Pasturage à toutes ses bestes, hors tailles, excepté chievrez, par toute ladicte forest coustumiere et en tous les temps de l'an, excepté le mois de may que les bestes n'y doivent point aller,si ce n'est à la veue des champs, et aussy n'y vont point depuis la mi aoust jusques à la saint Andrieu, et sy n'y vont point les vachez depuis la mi aoust jusques à la saint Mathieu, hors tailles et deffens; et les bestes chevalines y vont en tous temps.
Et se lesdictes bestes estoient trouvéez es lieux deffendus, ilz paieroient chacune beste deux soulz, et le pastour trois soulx.
Et pour ce ledit Guïart est tenu aller à la chasse quant le roy notre sire chace ou fait chacer en ladicte forest, et se il est de ce defaillant, il doit païer pour chacun jour qu'il deffault III s.
d'amende.
Les parroissiens, commun et habitans de Grisole ont droit de prendre en la forest d'Evreux tout boiz sec en estant et en gesant en haulte forest sans amende, et le boiz vert et sec, c'est assavoir la couldre, le saux, le malsaux, la noire espine, le genievre, le  genest, la bruïere, le pin, le troygne, la terre, le caillou, la mousse, la marne, et la feulle du boiz quant elle est cheste, sans en poïer aucune amende.
Item, en la haulte forest et es essars, tout fruit, depuis la vegille Notre Dame my aoust, hors glan et faine, sans amende.
Et s'aucuns sont trouvez abatans boiz en icelle forest, ilz doivent amendez, c'est assavoir pour un geri XXIIII s.t., pour une souche de chesne douze soulx, pour un estoq de chesne six soulx tournois,se ilz sont trouvéz; pour un fou XVIII s., pour une souche de fou IX s., se ilz ne passent charetée, enquel cas ilz n'ont pas l'arbre et si paient l'amende; pour une charetée ou estoq de fou IIII s.t., et une charetée de chesne pour six soulx tournois, s'il n'y a cheppée de chesne vert; pour un houx IX s., et pour un houssel qui ne puet porter treu de tariere III s.t.; pour le boul, merisier, pour erable, pour tremble, pour chacun arbre III s., c'est assavoir pour merisier, booul, érable et tremble dessus diz; et pour une blance espine neuf soulz; et pour un branchier de chesne et de fou III s.t.
Et auxi pevent prendre et avoir en ladicte forest le fez de boiz vert pour XXI d.; et quant un homme et sa femme sont trouvéz portans un fes de bois ensemble, ilz  n'en doivent plus; et pour une somme de boiz vert deux soulz; et quant l'en fait livrée en ladicte forest à aucunes personnes, se aucuns demourans y a, lesdiz coustumiers les pevent prendre comme à leur droit de coustume.
Item, s'il y a aucuns arbres rompus ou brissis en ladicte forest par force de vent ou autrement, lesdiz coustumiers les pevent prendre sans contredit s'il n'y a caable.
Item, se aucuns des coustumiers avoit boiz prins en ladicte forest et icelui boiz dollé à quatre linguez en sa maison, il seroit acquis à icelui sans amende.
Item, s'il y avoit haiez faitez à chasser les bestes rouges de ladicte forest, iceulx coustumiers les pevent prendre et emporter sans contredit aprés le jour sainte Crois en septembre.
Et semblablement pevent prendre et emporter sans contredit les haiez faictez pour chacer les sengliers de ladicte forest aprés le jour de Quaresme prenant passé.
Et auxi quant les trois pasnagez de ladicte forest sont passéz, le demourant de la paisson est et appartient aux coustumiers de ladicte forest.
Item, ilz ont pasturage et herbage à toutez leurs bestes par toute ladicte forest, excepté le mois de may que les pors et les vachez n'y doivent point aller, se n'est à la veue des champs, en tous les temps de l'an, reservé la chievre et les bestes qui n'y vont point depuis la mi aoust jusques à la saint Andrieu, se ne sont les pors au pasnage.
Et en oultre pevent prendre en ladicte forest la charetée de mort boiz pour trois soulz d'amende, hors essars, et tous autres menus drois acoustumés et comme ont les coustumiers du rain d'icelle forest.
Pour lesquelles franchises, usages et coustumes dessus desclarés, iceulx habitans doivent chacun estagiers au terme saint Remi deux deniers tournois de rente, et au terme de Noël un denier, un pain de la valleur de I d.t., et deux eufz ou une maille au terme de Pasques.
Et pour les herbages de ladicte forest, est deu chacun an, le jour de l'an, pour chacune beste aubmaille un denier tournois, et pour chacun porc une maille.
Et se un porc estoit tué au devant de la saint Andrieu, il seroit quicte de ladicte maaille.
Item, se aucuns du rain de ladicte forest ont bestes a laines au dessus du nombre de six bestes, ilz doivent pour l'erbage chacun une toneson de laine au jour de l'Ascencion; et se ilz n'en avoient que six ou au dessoubz, ilz doivent pour chacune beste une maaille.
Item, tous ceulx du rain qui labourent ou font labourer terres à charue, ilz doivent de guerbage chacun deux guerbes en aoust.
Et auxi tout homme de ladicte parroisse qui veult estre coustumier à charete doit au terme de Noël pour ladicte charete XII d.t.
Et ceulx qui ont pors en ladicte paroisse ou temps de pasnage doivent pour chacun porc à chacun pasnage deux parisis; et en cas que ilz ne les envoient en ladicte forest, ilz sont quictez pour païer le premier pasnage.
Le commun et habitant de la ville et parroisse d'Aunoy ont en la forest d'Evreux tout boiz sec en estant et en gesant en haulte forest, sans amende, et le mort boiz vert et sec, c'est assavoir la couldre, le saux, le marsaulx, la noire espine, le genievre, le genest, la briere, le pin, le troyne, la terre, le caillou, la mousse, la marne, et la feuille du boiz quant elle est chaette, sans en païer aucune amende.
Item, lesdiz habitans pevent cuillir en haulte forest et es essars tout fruitage depuiz la vigille Notre Dame my aoust, hors glan et faine, sans amende.
Et se aucuns sont trouvéz boiz abatans en icelle forest, ilz doivent amendes, c'est assavoir pour un gery XXIIII s.t., pour une souche de chesne XII s., pour un estoc de chesne VI s., se ilz sont trouvés; pour un fou XVIII s.,   pour une souche de fou IX s., se ilz ne passent chartée, ouquel cas ilz n'ont pas l'arbre et si paient l'amende; pour un estoc ou chartée de fou IIII s., et une chartée de chesne pour VI s.
se il n'y a ceppée de chesne vert; pour un houx.IX s., et pour un houssel qui ne peut porter treu de tarière III s.; pour boul, merisier, arable, tremble vers, pour chacun arbre III s.t.; pour une blanche espine verte IX s., et pour un branchier de chesne et de fou III s.t.; le fais de boiz vert pour XXI d., et quant un homme et sa femme sont trouvés portant un fes de boiz ensemble, ilz n'en doivent plus; et pour une somme de boiz vert II s.
Et quant l'en fait livrée de boiz en ladicte forest à aucunes personnes, se aucuns demourans y a, lesdiz habitans les pevent prendre comme à leur droit de coustume.
Item, s'il y a aucuns arbrez rompuz ou briséz par fortune de vent ou autrement, lesdis habitans les pevent prendre sans contredit se il n'y a caable.
Item, se aucun des coustumiers avoit boiz prins en ladicte forest et icelui boiz estoit dollé à quatre lignes en sa meson, il seroit sien entierement sans amende.
Item, s'il y avoit haiez faictez à chasser les bestes rouges d'icelle forest, iceulx coustumiers les pevent prendre et emporter sans contredit aprés le jour de sainte Crois passé en septembre.
Et aussi pevent prendre et emporter sans contredit les haiez faictez pour chasser les sangliers, aprés le jour de Karesme prenannt passé.
Et aussi, quant les troiz pasnages de la forest sont passées, le demeurant de la paisson est et appartient aux coustumiers.
Item, ilz ont pasturage à toutes leurs bestes par toute ia forest, excepté le mois de may que les pors et les vaches n'y vont point, se ce n'est à la veue des champs, en tous temps de l'an, reservé la chiesvre et les bestes qui n'y doivent point aller depuis la my aoust jusques à la saint Andrieu, se ne sont les pors au pasnage.
Et en oultre pevent prendre la chartée de mort boys pour trois soulz d'amende, hors essars.
Et tous autres menuz droiz acoustumés comme ont les coustumiers d'icelle forest.
Et se iceulx habitans ont pors ou temps de pasnage et ilz les envoient en la forest, ilz doivent païer pour chacun porc un parisy pour le premier pasnage et non plus.
Et se ilz les envoient en ladicte forest à tous les pasnages, pour porc un parisy pour chacun pasnage.
Item, en ladicte parroisse d'Aunoy, a un hamel nommé l'Ille d'Aunoy, dont les habitans sont frans en icelle forest sauf que iceulx habitans doivent chacun un denier tournois de rente, et au terme de Pasques deux ouefs ou une maille pour toutes rentes.
Pour lesquelles franchises, lesdiz habitans sont tenus païer chacun estagier au terme saint Remi deux deniers, et à Noël un denier et un pain de la value de un denier tournois, et deux oefs ou une maille à Pasques.
Et pour les herbages, est deu chacun an au jour de l'an pour chacune beste aumaille un denier, et poun chacun porc une maille.
Et se un porc estoit tué au devant du jour saint Andreu, il seroit quicte de ladicte maille.
Item, se aucuns du rain de ladicte forest ont bestez à laine au dessus du nombre de six bestes, ilz doivent pour ledit herbage chacun une toneson de laine au jour de l'Ascencion; et se ilz n'en avoient que six ou au dessoubz, ilz doivent pour chacune beste une maille.
Item, tous ceulx du rain de ladicte forest qui labourent ou font labourer terres à chanue, ilz doivent de gerbage chacun deux gerbes en aoust.
Et aussi tous homme de ladicte forest qui veult estre coustumier à charette doibt au terme de Noël pour ladicte charete XII d.t.
Et ceulx qui sont coustumiers à somme VI d.
Et en oultre ceulx qui ont grans fours à cuire pain tenant au dessus de IIII boisseaux, doyvent XII d.
Et ceulx qui ont pors en ladicte paroisse ou temps de pasnage doivent poun chacun porc à chacun pasnage II parisis.
Et ou cas que ilz ne les envoient en la forest, ilz sont quictez pour païer le premier pasnage etc.
Les parroissiens de la Bonneville ont en la forest d'Evreux telx franchises et semblablez comme les precedents ci dessus  escrips.
Et en paient semblables devoirs et faisances, sauf que lesdiz precedents ont un hamel nommé l'Ille d'Aunoy qui n'est point en ceste declaration, qui prennent en ladicte forest autres droictures que ceulx de la Bonneville dessus dicte.
Les parroissiens, commun et habitans de la parroice de Gaudreville ont autelles et semblables franchises en la forest d' Evreux comme ceulx de la Bonneville cy devant registrés, sans changier ne muer, et auxi en font autelles et semblables faisances.
Les habitans de Berengierville la Riviere ont en la forest d'Evreux un chesne pour vingt quatre soulz d'amende se ilz sont trouvés; un estoc pour six solz; la cheretée de chesne pour six soulz; la cheretée de fou pour quatre solz; l'estoc de fou pour quatre solz; pour ung fou dix huit soulz; un fou couppé par mi pour neuf solz.
Et avecques ce, la receppée de tous les arbres dessus nommés appartenant aux diz coustumiers, se elle n'est plus longue que le manche d'une congnie, sanz amende; et se elle est plus longue, ilz en paient XII d.; et si peent prendre tous les branchiers des arbres dessus nommés pour chacun trois solz se ilz sont trouvés.
Item, tout bois sec en estant et en gesant, hors essart, appartenant à icelz coustumiers sans amende.
Et se ilz abatent aucun arbre sec qui rompe aucun autre arbre, il est leur par coustume.
Et aussi pevent prendre un herable, un boul, un merisier, et un tremble, pour chacun d'icelz arbres trois solz; un houx pour neuf solz.
Item, pevent prendre la couldre, le genest, la noire espine, la mousse, la pierre et la terre.
Et si pevent lever un coing de un arbre pour douze deniers.
Une somme de bois pour deux solz, et un fes de bois pour vingt et un denier, lequel bois dessus dit est et appartient aux diz coustumiers se ilz le pevent mestre en l'usage en quoy ilz le veulent mestre avant que le sergent les treuve, et sans amende.
Item, ilz pevent coupper une verge ou un baston et porter partout sanz amende.
Et si pevent prendre hars à lier leurs fes.
Et toutes les ventes qui sont aagiés doivent estre renduez aux diz coustumiers pour y prendre leur coustume.
Pasturage pour toutes leurs bestes depuis la saint Andrieu jusquez au mois de may, ouquel mois leurs dictes bestes n'y pevent aller, se n'est à la veue des champs.
Et aprés icelui mois, icellez bestes y pevent aller jusquez à la mi aoust.
Et se leur dictes bestes sont trouvéez es ventes sanz pastour, ilz paient pour chacune beste douze deniers tournois, et en essart, ilz Paient pour chacune beste deux solz, et le pastour trois solz.
Item, ilz pevent ceiller tout fruitage en ladicte forest, hors glan et faine, toutefois qu'il leur plaira aprés la mi aoust  passée, sans amende.
Et en oultre pevent mettre leurs pors en ladicte forest depuis la saint Mathieu jusquez à l'entrée d'aoust, par païant aux trois pasnages à chacun deux parisis.
Et s'il ne leur plest mettre leurs diz pors en ladicte forest les pasnages durant, ilz sont quictez pour païer deux parisis au premier pasnage pour chacun porc.
Et aprés ce que tous les pasnages sont passés, ilz pevent mettre leurs diz pors en icelle forest jusquez à l'entrée d'aoust.
Et se iceulx coustumiers trouvoient aucuns demourans de leups, ilz les pevent prendre sans contredit, appellé ad ce le sergent de la garde.
Pour lesquelles franchises, ilz sont tenus païer par chacun an au roy notre sire ou aux fermiers du ramage le jour de la Chandeleur en l'eglise de Saint Loust, pour chacune vache un denier, pour chacun porc mort ou vif maille, à Pasquez chacun deux oefs, à la saint Remi chacun qui va au bois à son coul paie un deniers et un pain de la valleur de ung denier, et ceulz qui vont à somme chacun ung pain de ung denier et VI d.
à Nouël; ceulz qui y vont à cherete chacun XII d., un pain et un denier audit terme de Noël, et ceulz qui ont four XII d.
Les commun et habitans d'Asnieres, du Moucel et de Canappeville, tous de la paroisse d'Asnier, ont en la forest d'Evreux le chesne vert pour vingt et quatre solz tournois d'amende sy ne passe cheretée, ouquel cas ilz paient l'amende et n'ont pas l'arbre; la chouque de chesne pour douze solz tournois s'il ne passe charetée, et l'estoc de chesne pour six soulz tournois, le demi estoc pour trois soulz.
Item, ilz ont la cheretee de chesne pour six soulz tournois.
Ilz ont tous les fruis par coustume en ladicte forest.
Pour ung fou, dix huit soulz tournois d'amende ou cas qu'il ne passeroit charetée comme dit est; pour la chouque de fou, neuf soulz tournois d'amende; pour un estoc de fou, quatre solz tournois; item pour la cheretée de fou, quatre soulz tournois, toutes voiez qu'elle soit prinse en la forest coustumiere et ne soit point en deffens.
Pour ung fez de bois, XX d., et pour une somme de bois, deulz soubz comme dit est; item, pour une somme de bois portée vendre, trois soulz.
Et aussi ont acoustumé prendre le pommier, le perier, et le melier, pour chacun d'iceulz païer soissante soulz et un denier quant ilz sont trouvéz prenant ou couppant.
Et semblablement pour prendre un allier en ladicte forest, LX s.
d'amende comme est.
Et pour un houx, s'il peut porter treu de tariere, neuf d'amende, et pour un houssel III s.
Et aussi paient pour une espine blanche neuf soulz, pour un houx pellé neuf soulz, et se ilz son trouvéz pellant ledit houx, ilz paieront soissante soulz d'amende.
Item, pour la pouchée d'escorche de houx XX d.t.
Item, ilz ont le branchié tant du chesne comme du fou, chacun pour III s.
d'amende.
Et se les bestes d'icelz habitans sont trouvez en ladicte forest en temps de deffens, ilz paient pour chascune beste quatre deniers tournois d'amende en haulte forest, et en ventes et livréez douze deniers tournois s'il n'y a garde faicte, ouquel cas il y a forffaicture, et ès essars deux soulz tournois, se ilz y sont trouvés à garde faicte, il y a semblablement forffaicture.
Et aussi quant ilz sont trouvéez en haiez sans garde, ilz paient pour chascune beste quatre solz, et s'ilz y sont trouvéez à garde faicte, il sont forffaicture.
Et en oultre, se leurs chiens ilz sont trouvez en la forest en la compaignie de leur maistre sans lesse, ilz paieront pour chacun chien cinq solz d'amende.
Item, se aucuns desdiz habitans deffaillent à la chace le conte touteffois que il veult chasser en icelle forest, ilz paient trois solz d'amende.
Et paient icelz habitans pour un merisier, le boul, l'erable, le tremble, le teil et le fresne, pour chacun d'icelz arbres III s.
d'amende; pour un fourc de chesne, douze soulz se il ne passe chereté, et s'il est estoc, six soulz se il ne passe cheretée;  pour un fourc de fou neuf soulz d'amende,et s'il est estoc, quatre soulz; item, pour une cheretée de mort bois, III s.
d'amende, pourveu que le tout soit prins hors de deffens.
Et en oultre ont lesdiz habitans le bois sec en estant et en gesant, et le vert vollé en gesant s'il n'y a caable, en forest coustumiere, sans amende, et les mors bois, et autres menus drois acoustumés.
Pour lesquelles franchises, usages et coustumes dessus desclarés, la moitié des habitans d'Asnieres et du Moucel, qui sont du mestier Jehan Brodan, sergent fieffé en ladicte forest, doivent païer chacun an de rente et quant le cas s'offre, pour chacun de leurs pors une maillent d'erbage, et pour chacun pourcelet alletton, une poictevine le jour de la Chandeleur; et tout ce paient dedens le cimitiere de l'eglise de Saint Loubt.
Et chacun mesnagier doibt païer à Nouël un denier et un pain de la vallue d'un denier.
Item, chascun d'icelz habitans qui ont chareste et harnois qui vont en ladicte coustume, il doibt quatre boisseaux d'avaine à Nouël, à Pasques deux oefs, à l'Enscencion quatre deniers tournois, et en aoust chacun une gerbe de blé, et une de mars qui en queult jusquez a VII ou plus, et à la saint Remi chacun deux deniers tournois.
Et les habitans de l'autre moitié d'Asnieres et de Canappeville  qui sont du mestier Guillaume Dubuisson, sergent en forest, pour leurs dictes franchises doivent par chacun an au roy notre sire chacun de soy un denier au Noël, à Pasques une obole, à la saint Remi deux deniers, et qui queust blé jusquez au nombre de sept gerbes, il en doibt par an une gerbe en aoust.
Et celui qui a chevaulz et charue, chacun doibt une corvée à blés, une en mars, et pour chacun jour, chascune beste ara XX d.
pour jour emploïéz en bois et ses despens, et sont icelles corvéez faictes au forestier du mestier.
Et aussi doivent herbage pour leurs pors s'ilz ne sont tuéz le jour de la vigille saint Andrieu devant heure de nonne, le cras dimenche aux fruiteaux jouxte Foumichon, et doivent pour ledit herbage pour chacun porc maille tournois, et pour chacun alletton porter, pour chacune vache un denier, et pour chacun veel maille, qui se paient ledit cras dimenche aux fruiteaux de Foumichon.
Les commun et habitans d'Avrilly ont acoustumé prendre en ladicte forest tout le bois sec en estant et en gesant et tout le bois rompu cheest à terre et froissié, se n'est quant il y a chaable.
Et aussi ont en ladicte forest tout bois de couldre, la noire espine, le saulz et le marsaulz, le genest, le genievre, le troyne, le viorne, le noir prun, la feugiere, la feulle cheeste à terre, la mousse, la bruyere, la pierre, et la terre, à toute leur suffisance, et la bourbe des marests.
Item, ilz pevent prendre en ladicte forest et cuillir en essars, hors les haiez, depuis la mi aoust nonne sonnée, les pommes, les poires, et tous autres fruis, excepté le glan et la faine, touteffois et chacun jour que il leur plaira, soit ferié ou non ferié.
Et avecquez ce ont de leur coustumes les hayes faictes pour chacier aux cerfs en ladicte forest, et tout le bois d'icelles pevent prendre et emporter si tost comme la saincte Crois est passée en septembre; et semblablement les hayes faictes aux bestes noires si tost comme Karesme prenant est passé.
Item, ilz ont en ladicte forest tous les demourans de bois livré en ladicte forest pour les oeuvres du seigneur et des frans usagiers, aprés ce que les charpentiers en auront prins et levé tout ce qu'il auront voulu prendre pour lesdictes oeuvres.
Et pevent prendre toutes les receppées qui sont de la longueur d'un manche à congnie.
Et aussi sont leurs tous les branchés que eulx pourront avoir et rompre à un croq si long et si hault comme ilz y pourront attaindre.
Et pevent un homme et sa femme tirer audit croq sanz fere amende.
Item, se ilz sont trouvéz couppant un branchier soit de chesne ou de fou en ladicte forest, ilz sont quictes pour païer de chacun branchier III s.t.
Et en oultre ont pasturage à toutes leurs bestes, hors les essars et deffens, depuis la vigille saint Andrieu nonne sonnée  jusquez à la vegille Notre Dame mi aoust heure de nonne, exepté le mois de may que eulz ne les doivent point mener si avant que eulz ne puissent veoir l'ouraille de la forest ou le chemin roïal.
Et pevent mener leurs chiens en lesse en gardant leurs bestes, sans fere mal.
Et mettre leurs pors mengier du glan et pasturer en ladicte forest dés le jour de la saint Matheu heure de nonne jusquez à la Notre Dame  en aoust ensuivant, reservé le mois deffendu.
Item, ilz ont les charz que ilz pevent rescouvre aux loups que ilz trouveront avoir esté entamées desdiz loups et quelque beste sauvage que ce soit, mais qu'ilz l'aient monstré aux sergent de la forest.
Et aussi ont pasturage à toutes leurs bestes chevalines en toute ladicte forest, hors les essars, en tous les temps de l'an.
Et pevent prendre en ladicte forest sans amende battons à lier leurs cherestes ou pour remuer bois, mais qu'ilz soient dollés en quatre costés par un bout et fais avant que le sergent le puissent trouver.
Item, se aucun de leur esseul de leur charestes rompt ou depiece en ladicte forest, ilz pevent prendre du bois en icelle pour en fere un neuf touteffois que mestier en est, et doivent lesser le viel esseul pour le neuf, sans en fere autre amende.
Et fere en icelle forest croqs pour croquer leur coustume qui est leur, sanz fere amende, puis que le croquant est lié à la gaulle.
Et aussi, se aucunes mouchez de ruches essiement et s'en aillent en ladicte forest, chacun peust sieurre ses mouches en icelle, la ruche ou poing, à veue d'euyl; et quant ilz sont assises et aliéez en aucun arbre, ilz les pevent prendre et raporter sanz en fere amende.
Et se ilz sont encrusées en aucun arbre, ilz sont au roy.
Et se les loups viennent au bestes que les pasteurs desdiz habitans gardent en la forest, icelz pasteurs pevent laissier aller leurs chiens et huer à icelz loups sans fere amende.
Item, se ilz sont trouvéz en ladicte forest en chose qui porte amende, ilz sont coustumiers en la maniere qui s'ensuit, c'est assavoir un chesne pour XXIIII s.
d'amende, une souche de chesne pour XII s., l'estoc de chesne pour VI soulz, et ne porte point de deffence s'il ne passe une cheretée; une cheretée de chesne vert pour VI s.t., une somme pour II s., le fez XXI d.
Un fou pour XVIII s., la souche de fou pour neuf soulz, l'estoc de fou quatre soulz, fit ne porte point de deffence se il ne passe une cheretée; la cheretée de fou pour quatre soulz.
Le hous pour neuf solz, et se il ne  peut porter treu de tariere, ilz l'ont pour III s.; un houx que li en treuve pelant pour LX s.; une pouchée d'escorche de houx pour XXI d., et perdront la pouche.
Le meresier, le boul, l'erable, le teil, le charme, chacun d'icelz pour III s.; l'espine blanche pour IX s., et se elle ne porte treu de tariere, il l'ont pour III s.
Le pommier, le perier et le meslier, chacun à LX s., et l'aillier pour X s., et ne peut coupper  iceulz arbres, pommier, perier et allier, par coustume se ilz ne sont secz tout entour.
Et se lesdiz bourgois et habitans d'Avrilly prennent aucun bois en ladicte forest, ilz le pevent porter et mener oultre certainez bournez qu'ilz ont anciennement limités; il est leur sans amende, si tost que lesdictes bournes sont passées, se le bois n'a esté prins en deffens ou essart, de nuit, à jour feriée, ou aux jours des ples des mestres des forests ou du verdier, en la forest du roy close par ordennance de justice, comme il appartient en la maniere acoustumée.
Pour lesquelles franchises avoir, ilz font chanter chacun an, le premier mardi de may, une messe de requien en l'eglise de Saint Martin d'Avrilly, et fere une donnée de pain de chacun deux deniers à tous venans.
Et si doibt chacun mesnagier chacun an un pain à Nouël, vaillant un denier parisi, au ramage de ladicte forest.
Et pour le pasnage de leurs pors, pour chacun porc II d.p., et s'il est alletton, I parisis, à chacun pasnage, ou cas que ilz yront en la forest en temps de pasnage, et se ilz n'y vont, ilz ne doivent rien, fors au premier pasnage, et ceulx qui ont pors le premier dimenche de may doivent pour herbage au ramage de la forest pour chacun porc obole tournois, et de deux allettons obole tournois.
Les commun et habitans de l'angle du Garrel prennent en la forest d'Evreux le bois sec en estant et le vert en gesant, et par coustume, hors essars, tailles et deffens.
La coudre, le saulz, le marsaulz, la noire espine, le genest, la ronsse, le trongne, et le bois puant; la terre, la pierre, et la mousse, en essart, et le genest en coustume.
Item, ce aucuns d'icelz habitans est trouvé en haulte forest abatant un chesne, icelui paiera vingt et quatre soulz tournois d'amende, et se ledit chesne est sec par hault ou romppu, icelui ou ceulz qui l'abatront seront quittes pour VI solz d'amende se ne passe charetée, ouquel cas ilz n'ont mie le bois et si paient l'amende; et aussi ont la cheretée de bois de chesne pour VI solz se ilz sont trouvés par le sergent en haulte forest, se il n'y a cullée de chesne vert; et pour un fourc de chesne, douze soulz d'amende se ilz y sont semblablement trouvez par le sergent en haulte forest, se il ne passe charrettée.
Et pour un fou prins en  haulte forest, se ilz y sont trouvéz, dix huit soulz tournois d'amende.
Et pour un arbre esbranchier,  quel qu'il soit, hors arbres fruit portant, se ilz y sont trouvéz comme dit est, trois soulz d'amende.
Et aussi, se ilz sont trouvéz semblablement en haulte forest par ledit sergent, prenant ou couppant un tremble, ilz paient trois soulz d'amende; pour un merisier, trois soulz, et pour un houx, trois solz; item, pour le charme, trois soulz d'amende, prins en haulte forest; et pour un teil semblablement prins en haulte forest, se ilz y sont trouvéz par le sergent, trois soulz.
Et en oultre, pour un houx prins en haulte forest, se ilz y sont trouvéz comme dit est, ilz paient neuf solz d'amende, et pour un petit houlx qui ne peut porter treu de tariere, se il sont trouvéz, trois soulz d'amende.
Item, pevent prendre iceulz habitans l'espine blanche en haute forest pour neuf soulz tournois d'amende se ilz sont trouvéz par le sergent, et pour la petite qui ne peut porter treu de tariere, se ilz sont trouvez, trois solz d'amende.
Item, pour une somme de bois vert, se il n'est de leur coustume, deux solz d'amende se ilz y sont trouvéz en haulte forest; et pour un fez de bois vert, XXI d.
d'amende, prins en haulte forest, et trouvez par le sergent, par ainssi que un homme et sa femme pevent tirer à croq branches vertes et seiches par coustume.
Item, se aucuns d'icelz habitans sont trouvéz apportant une souche de chesne prinse en la haulte forest, ilz sont quitte pour païer douze soulz tournois d'amende se elle ne passe cheretée, et aussi pour un souche de bois de fou, neuf soulz d'amende se ilz sont semblablement trouvéz en haulte forest et se elle ne passe charetée.
Item, lesdiz habitans doivent avoir en haulte forest leurs bestes, hors les mois deffendus, c'est assavoir le mois de may: se ilz sont trouvéz hors l'ouraille du bois, ilz paient pour chascune beste quatre deniers d'amende, et le pasteur trois solz, s'ilz sont trouvéz par le sergent, et se ilz sont à garde faicte, il y a forffaicture.
Et en oultre, se depuis la Notre Dame my aoust jusquez à la feste saint Andrieu, se les bestes d'icelz habitans sont trouvés  en haulte forest par le sergent, ilz paient pour chascune beste quatre deniers d'amende, et le pasteur trois soulz tournois.
Et en sont exeptés les bestes chevalinez qui y ont leur pasturage en tous les temps de l'an.
Item, tous lesdiz habitans de ladicte angle de Garrel doivent avoir leurs pors sanz nombre en la haulte forest depuis la feste saint Matieu jusquez es mois deffendus dessus nommés, par païant pour chacun porc deux parisis à chascun des deux pasnages, et au tiers pasnage, sont frans de leurs diz pors mettre en ladicte forest et sans nombre.
Et pour ce sont tennus faire le tour du moulin du roy à  Arnieres, ne n'oseroient aller mouldre ailleurs que de la moulture dudit moulin ne user d'autre pain que d'icelle moulture d'icelui; et se il estoit ainssi que autre pain feust trouvé en leurs mesons que d'icelle moulture, il est forffait pour le roy pouchez, sacz, chevaulz, cherettes et harnois.
Item, se les bestes desdiz habitans sont trouvéz en essart, ilz sont quictez pour païer au roy notre sire pour chacune beste deulz soulz d'amende, et le pasteur trois soulz.
Et aussi, se leurs dictes bestes sont trouvéez par le sergent es ventes qui sont faictes de haulte forest, chascune beste doibt au roy douze deniers d'amende, et se semblablement sont trouvéez es taillez à garde faicte, il y a forffaiture.
Et en oultre pevent avoir icelz habitans les pommes et poires par eulz prins en ladicte forest sans aucun préïudice depuis la Notre Dame mi aoust jusquez à la fin des fruitages, et se plus tost y sont trouvez, il forffont leurs chevaulx, charectez, et leurs sacz, et paieront trois soulz d'amende au roy notredit seigneur.
Les habitans de la Madalaine empres Evreux prengnent en la forest d'Evreux le boiz sec en estant et en gesant, sans amende, pour tant que il ne soit seschié par feu, par engin ou menneuvre d'omme, et icellui abatre, coupper et emporter de ladicte forest pour leur user, à jour houvriers.
Item, ilz ont sans amende la branche à tirer au croc, et y pevent tirer un homme et sa femme.
La noere espine, la coudre, le genest, le pin, le genievre, le saulx, le martsaulx, la bruïere, la feugiere, la mousse, la terre, la pierre, la note pour fere puraulx.
Item, ilz ont la pomme, la poere, et autres fruitages depuis la vegille de Notre Dame mi aoust tant comme ilz puent durer, en essart et dehors.
Et pour ce paie chacun resseant quatre parisis.
Et aussy ont, par l'amende se ilz sont trouvés aux jours dessus diz, le chesne vert pour XXIIII s.t., le fou pour XVIII s.t., se il ne passent charettée, enquel cas ilz paient l'amende sans avoir l'arbre; le houx, le boul pour III s.t., la blanche espine pour neuf sous, le merisier, le charme, le tremble, le tail, et l'erable pour III s.t.
Item, l'estoc de chesne pour six sous, et de fou pour IIII s.t., se il ne passe charettée, comme dessus; charette de boiz de chesne pour six s.t., et la cherettée de bois de fou pour IIII s.t., la somme de boiz pour deux soulz tournois, et le faiz pour XXI d.
Item, ilz ont les demourans des bestes que ilz rescouent ou treuvent estrangleis de loups, par ainssy que ilz les doivent monstrer au verdier de ladicte forest ou au sergent de la garde.
Et en oultre ilz ont l'erbage et pasturage en icelle forest à toutes leurs bestes, hors les ventes et les essars, c'est assavoir depuis  la saint Andrieu jusques à la Notre Dame mi aoust et sauf deffens : chacun beste paie douze deniers tournois d'amende, et le pasteur III s., et en essart, chacun beste paie deux sols tournois d'amende; et se ilz sont trouvés en forest depuis la mi aoust jusques à la saint Andreu et en moiz de may, sans veoir l'oralle, chacun beste paie IIII d.
d'amende, et se ilz sont trouvés à garde faicte es taillais, le roy a la forffeture.
Item, se ilz ont pors et ilz vont en ladicte forest en temps de pasnage qui commenche la vegille de la saint Mahieu, chacun porc pour chacun pasnage que ilz est en la forest paie un d.t., et se ilz ne vont en la forest, ilz ne doievent point de pasnage ne de depri, fors au premier pasnage.
Item, chacun mesnagier, quant il se veult herbregier endit hamel, il a un feste par livree de sergent, soit de fou ou de mort boiz, par païant douze d.t.
Et se aucuns queut gerbes en aost, il paie une garbe.
Et ovec ce que dit est, chacun mesnagier dudit hamel paie chacun an pour la coustume IIII d., et pour la gueline III oboles.
Et en oultre pevent et ont acoustumé avoir une branche de fou pour III s., et la branche de chesne pour III s.
Item et auxi, pevent avoir tous les demourans des livrées qui ne sont point necesseres à ceulx à qui ilz sont faictes.
Et de tout ce que dit est, iceulx habitans ne sont tenuz païer autres rentes ne redevancez que ce que dit est.
Le commun et habitans de Melleville ont en la forest d'Evreux le boiz sec en estant et en gesant par coustume et sans amende.
Et auxi ont en ladicte forest la terre, la mousse, la couldre, le genest, le genievre, le saux, le marsaux, et la noire espine, et tout le boiz puant, sans amende.
Item, ilz pevent prendre en icelle forest tout boiz froessié et brissié, sec ou vert, s'il n'y a caable, sans amende.
Et avecques ce ont l'arbre de quesne par païant au roy pour chacun arbre XXIIII s.
s'il ne passe charetée, la souche de chesne par païant XII s.t.
se elle ne passe charetée, la charetee de boiz de chesne par païant six solz d'amende s'il n'y a cepée de chesne vert, l'estoc de chesne pour six solz d'amende s'il ne passe charetée.
Item, la charetée de boiz de fou par païant quatre solz d'amende, l'arbre de fou par païant XVIII s.
d'amende s'il ne passe charetée, l'estoc de fou pour IIII s., la souche de fou Pour neuf solz; la somme de boiz pour deulx solz, et le fez pour XI d.
Et si ont acoustumé prendre et avoir en icelle forest le boul, le tel, le tremble, le merisier, l'erable, le fresne, et tout mort boiz, par païant pour chacun arbre III s.
Item, puent prendre le demourant de toutes les livréez qui sont faictez en ladicte forest à quelconques personne, aprés ce que le maistre des euvres du  roy les aura veuez, sanz amende.
Et si puent prendre un branchier de fou ou de chesne pour III s.
d'amende.
Et avecques ce pevent cueillir en ladicte forest et en essart tout fruitage quelconques, excepté glan et faine, tant à jour de feste comme à jour de sepmaine, aprés la my aoust.
Et auxi tout le demeurant de toutes les bestes sauvages que les loups auroient estrangléez ou tuéez en ladicte forest sont et appartiennent auxdiz habitans, mais que ilz aient monstre iceulx demourans au premier sergent.
Pasturage à toutes leurs bestes en la haulte forest, hors deffens et le mois deffendu, sans amende.
Et en oultre, en icelle forest, la paisson pour leurs pors par païant au pasnage II d.p., et se leurs pors ne vont en ladicte forest, ilz sont quictes pour païer le premier pasnage.
Pour lesquelles franchises, iceulx habitans sont tenus païer chacun an au roy cinq deniers tournois au terme de Noël, quatre deniers et maaille à Pasquez, à l'Ascencion quatre deniers tournois, c'est assavoir chacun feu.
Et se aucun d'iceulx habitans ont bestes chevalinez, ilz doivent chacun une gerbe de blé et une gerbe de mars et deux boesseaux d'avaine.
Et ceulx qui n'ont nulles bestes chevalinez ne doivent païer que une gerbe de blé.
Et auxi pour herbage doivent pour chacun porc maaille à estre païé chacun an le cras dimence.
Les habitans du hamel du Buisson aux Hoquepins prennent en la forest de Evreux le boiz secq en estant et en gesant sanz amende.
Et aussi ont acoustumé prendre et avoir en ladicte forest la pierre, la terre, la mousse, la couldre, le genest, le genievre, le saux et marsaux, la noire espine, et tout le boiz puant, sanz amende.
Item, doivent avoir en ladicte forest l'arbre de chesne par payant au roy vingt quatre soulz d'amende pour chacun chesne s'il ne porte charetée, la souche de chesne par payant XII solz d'amende si elle ne passe charetée, l'estoc de chesne par payant six solz d'amende se il ne passe charetée, la charetée de boiz de chesne par payant six solz d'amende s'il n'y a ceppée de chesne vert, et un branchier tant de fou que de chesne chacun pour troiz solz.
Item, la charetée de fou par payant quatre solz d'amende, l'arbre de fou par payant dix huit solz d'amende se il ne passe charetée, l'estoc de fou par payant quatre solz, la souche de fou par payant neuf soulx d'amende; la somme de boiz par deux solz d'amende, le fes de boiz pour XXI d.
d'amende.
Et si pevent cueillir iceulx habitans en la haulte forest tous fruitages, hors essart, excepté le glan et la faine, aprés la Notre Dame my aoust.
Et avecquez ce pevent prendre en ladicte forest le boul, le teil, le merisier, l'erable, et le fresne, par païant pour chacun trois soulz d'amende.
Pasturage a toutez leurs bestez en haulte forest, hors lez lieux deffendus, excepté lez moys deffendus, sans amende.
Et en oultre ont en icelle  forest la paesson à leurs pors par payant au pasnage pour chacun porc un denier.
Et sy ont en ladicte forest iceulx habitans toutez et tellez semblablez franchises, usages et coustumes comme les autres coustumiers leurs semblables.
Et se leurs pors ne vont en ladicte forest, ilz ne doivent pasnage ne depry.
Pour lesquelles franchises, usages et coustumes dessus desclarés, lesdiz habitans du hamel aux Hocquepins sont tenus païer chacun au roy chacun deux deniers tornois à Noël, et tous ceulx qui ont hernoiz doivent une guerbe de blé à Noël et une en mars de rente par an, et qui n'a hernoiz, il doit une guerbe de blé; et pour l'erbage chacun porc une maaille tournois que l'en paye le cras dimence; et qui a chevaulx ou jumens, il doit deux boesseaulx d'avoine par an en avril.
LE BUISSON DE GRAVIGNY   COUSTUMIERS   Les habitans coustumiers du Mesnil Fuguet ont en la forest de Gravigny, en tant qu'il y a d'iceulx boiz entre le val Ango et les boiz de l'evesque, et auxi en tant qu'il y a d'iceulx boiz en tout le buisson de Foville, et ne doivent point passer le val Ango vers Evreux, c'est assavoir le saux, le marsaux, la couldre; le genest, le blanc puisne, le noir puisne, le genest, la bourdaine, la noire espine, le genievre, le boiz vert en gesant et le sec en estant, hors deffens, à faire tout ce qu'il leur plaira, et le pevent faire couper sans danger et sans amende, en tous temps, entre deulx soleux, excepté les jours festes.
Iceulx habitans et chacun d'eulx ont droit de prendre et avoir en iceulx boiz, hors deffens, la poire, la pomme, et autres fruis, excepté glan et faine, pour cueillir et emporter par eulx ou leurs gens et en faire tout ce qui leur plest, depuis que la my aoust est passée, sans amende.
Et avec ce doivent avoir en iceulx boiz la terre, la pierre, la mousse et la briere.
Pasturage et herbage à leurs bestes depuis la saint Andrieu jusques à la my aoust.
La paisson à leurs pors et truiez à tous les pasnages par païant un denier tournois à la saint Andrieu pour chacun porc ou truye.
Et si ont le chesne pour XVIII s.
d'amende, le fou pour XV s., le boul pour III s.
s'il puet porter treu de tariere, le tremble et le merisier pour III s.
semblablement, hors deffens; le houx pour LX s.
d'amende se il est si gros qu'il puisse porter treu de tarière; la charetée de chesne à mesrien pour VI s.
s'il n'y a cullée; la charetée de mort boiz pour III s., et un estoc pour III s.; un fez de boiz pour XVIII d.
d'amende;  et quant aucunes ventes sont faictez esdiz boiz  et la revenue en est aagié, eulx la doivent requerir et l'en leur doit rendre pour y avoir leur coustume.
Et avec ce, ont en ladicte forest le branchier et les coupeaulx des arbres que le roy ou le verdier font coupper.
Pour lesquelles franchises, usagez et coustumes dessus desclarés, lesdiz habitans sont tenus païer au verdier de Gravigny chacun un pain à Noël, III oefs ou un denier à Pasques, et une guerbe en aoust.
Les habitans du hamel de Garembouville en la parroice d'Aviron ont en la forest de Gravegny, en tous les boiz d'icelle verderie, le saux, le marsaux, la couldre, le genest, le blanc puisne, le noir puisne, le genest, la bourdaine, la noire espine, le genievre, le boiz vert en gesant et le sec en estant, hors deffens, à faire tout ce qu'il leur plaira, et le puent faire couper sans danger et sans amende, en tous temps, entre deux soleux, excepté à jour ferié.
Et avecques ce iceulx habitans et chacun d'eulx ont droit de prendre et avoir en iceulx boiz, hors deffens, la pome, la poire, et autres fruis, excepté glan et faine, pour cuillir et emporter par eulx et par leurs gens et en faire tout ce qu'il leur plest, depuis la saint Andrieu jusques à la my aoust.
La pesson à leurs pors et truies à tous les pasnages par païant un denier tournois à la saint Andrieu pour chacun porc ou truye.
Et si ont le chesne pour XVIII s.
d'amende, le fou pour XV s.
d'amende, le boul pour III s.
s'il peut porter treu de tariere, le tremble et le merisier pour trois soulz d'amende semblablement, hors deffens; le houx pour LX s.
d'amende s'il est si gros qu'il puisse porter treu de tariere; la charetée de chesne mesrien pour six soulx s'il n'y a cullée, la charetée de mort boiz pour III s., et un estoc pour III s., un fez de boiz pour XVIII d.
d'amende.
Et quant aucunes ventes sont faictez es diz boiz et la revenue en est aagiee, ilz la doivent requerir et l'en leur doit rendre pour y prendre leur coustume.
Et avecques ce ont en ladicte forest le branchier et les coupeaux que le roy ou le verdier font couper.
Pour lesquelles franchises dessus desclarées, lesdiz habitans du hamel de Garembouville et à chacun d'iceulx coustumiers sont tenus païer chacun an au verdier de ladicte forest de Gravegny chacun deux pains à Noël, six eufs ou deux deniers à Pasques, et deux garbes en aoust.
LA FOREST DE  BRETUEIL  Monsieur l'evesque d'Evreux a en la forest de Bretheuil, à cause de son hostel de Condé, franchise de pasnage pour ses porcs; un chesne et un fou; item, un serf et un sanglier prins aux despens du roy et rendu à Condé; et il doit rendre le cuir du serf aux veneurs ou païer cinq soulz.
Le curé de Saint Denis du Buschellant a en la forest de Bretheuil, à cause de sa chapelle de Lymeux, boiz vert en gesant et bois sec en estant par toute la forest coustumiere, pour heberger et pour son chauffage, comme les autres coustumiers, ou cas qu'il n'y aroit mesrien, et se il y a mesrien, il paiera pour chacune chartée V s.
d'amende.
Pasturage à toutes ses bestes en lieu de livrée; et se ilz sont trouvées eschapées ou sans garde, il amende comme les autres coustumiers.
Et aussi peut mettre ses pors en ladicte forest, tant de sa disme que de sa norricture, sans nombre, frans de pasnage, hors taillez et deffens.
Pour lesquelles franchises, ledit curé doit celebrer III messez chacun an pour le roy et Pour le sang roial, c'est assavoir la première sepmaine de Karesme une de requien, ou moys de juing une de saint Esperit, et ou moiz de novembre une de Notre Dame.
Les religieux de Saint Evroul, à cause de leur ostel de Guernenville, a en la forest de Bretheuil, par don de Robert, conte de Licestre, de Guillaume, Robert et Roger, ses filz, et de la contesse de Rochefort, sa fille, si comme il appert par ses lettres sans datte, chauffage, hesbergage, quittance de pasnage et d'erbage aux religieux estans au lieu et de leurs servans, par toute la forest, et auxi aux abous d'eux et de leurs fermiers fesant residence ou dit manoir; et ont pors frans pour le couvent de l'abbaïe de Saint Evroul.
Et de ce sont tenus fere prieres et oroisons pour les fondeurs.
Richart des Arssis, escuïer, sergent fieffé en la forest de Bretueil, et à cause de ce, a en icelle forest le bois vert en gesant et le sec en estant en la forest coustumiere, et se il y a bois de quartier, se il est trouvé saisi d'icelui par le sergent, il paiera pour chacune cheretée cinq soulz d'amende.
Et aussi doit avoir bois par livrée pour son hostel de Guernenville, livré par le chastellain ou son lieutenant.
Et en oultre doit avoir ung denier chacune sepmaine sur chacune fosse de charbon es ventes de ladicte forest.
Item, quant le pasnage est vendu, il y a ses pors frans, sans nombre; et si a sur le pasnage sept solz six deniers, avecquez sa porcion du pasnage de saint Hylaire, doit chacun porc obole, et en appartient la moitié à lui et aux autres sergens fieffés; et de forffaitture dudit pasnage aussi, quant il eschient.
Item, il dit avoir sa porcion avecquez les autres sergens fieffés es gerbes et deniers, es tourteaulz et es oeufs qu'ils prennent sur les hommes de Rubeaumont.
Et quant ad ce qu'il dit avoir pasturage à toutes ses bestes chevalinez, pors, et aubmaille, en tous temps par tous les liex des haulz deffens, nous ne luy avons aucunement delivré par ces presentes, pour ce que nous n'avons point trouvé qu'il en ait aucunement usé, ainssois luy reservons a pourchacier ou et quant bon luy semblera.
Pour lesquelles franchises, il est tenu fere quinze jours de garde au chastel de Bretheul se il en estoit besoing; et se doibt comparer aux jours des eauez et forestz et aux plais du chastellain quant il en est nécessité et il luy est fait savoir par les officiers du roy en ladicte forest.
Monsieur Philippe de Flourigny, chevalier, à cause de son hostel de Pommerval, a en la forest de Brethueil franchise de pasnage pour ses pors.
Et pour ce doibt XL jours de garde a la forest de Brethueil touteffoiz que le cas s'offre.
Guillaume Gauquelin, à cause de son hostel du Moucel, a en la forest de Brethueil le boiz vert en gesant et le sec en estant sans païer amende et sans perdre ferement, en la forest coustumiere, aussi comme les autres coustumiers.
Pasturage à toutes ses bestes en ladicte forest coustumiere, excepté la chievre et la brebis, hors taillez et deffens, excepté en temps deffendu.
Et aussi  doibt avoir ses pors frans de pasnage sans nombre pour deprier au premier pasnage.
Et en oultre, quant le cas eschiet, il peut avoir un bigre en ladicte forest, qui a povoir de prendre en icelle miel et mouches, dont il est tenu païer au roy notre sire sept solz six deniers pour un baril de miel, quant les bigres sont ordonnez.
Pour lesquelles franchisez, ledit Gauquelin est tenu païer au roy notre sire, à cause de sondit manoir du Moucel, cinquante deux soulz de rente à fiefferme.
Monsieur Jehan de Harenville, chevalier, seigneur dudit lieu, à cause d'icelui, a droit d'avoir en la forest de Bretueil ses pors frans sans nombre en tous les temps de l'an, excepté le moys de may qu'ilz n'y doivent aller que a la veue des champs.
Le menistre de la Poutiere a en la forest de Brethueil boiz pour la refeccion et edificacion de leur maison et de leur granche apelée la Chabottiere et pour ardoir et tous leurs autres necessitez, par livrée du verdier, selon ce qu'il reporte par previlege donné par prince de noble recordacion Jehan, par la grace de Dieu roy de France regnant l'an mil III C LVI ou moys d'aoust.
Et pour ce est tenu prier Dieu pour le roy.
Le curé de l'église parochial de Notre Dame de la Gueroude,  par privilege de Philippe, filz de roy de France, duc d'Orleans, conte de Valaiz et de Beaumont le Rogier, a en la forest de Brethueil autel usage comme le commun et habitans de ladicte ville, en faisant autelle redevance comme eulx, et fut son privilege donné le XC jour de novembre III C XLIX.
Le curé de Bemecourt a en la forest de Brethueil, ou parc du lieu, le boys vert en gesant et le sec en estant, s'il n'y a caable, pour son chauffage, et boys pour heberger et ediffier son prebitaire, par livrée du verdier ou son lieutenant.
Et aussi doibt avoir pasturage en ladicte forest pour toutes ses bestes, reservé la chiesvre et le boug, hors taillez et deffens.
Si en oultre peut mettre en icelle forest tous ses pors frans de pasnage, excepté ou moys de may, fors comme ceulx de ladicte ville« vlle » dans l’édition de référence., tant de sa disme de sa norriture.
Et pour ce doibt dire trois messez chacun an tout le sang roïal.
Les religieux, abbé et couvent de Notre Dame de Lire ont en la forest de Bretheul, du droit de leur fondacion, la diesme de toutes les revenuez et issuez d'icelle forest, tant de boiz vendu de pasnage, d'essars, de ventes, de venoisons, de marties et de toutes autres issuez, et ont avecques ce la diesme de tous les poissons des estans.
Et avecques ce sont quictes de pasnage en la forest, tant pour eulx comme pour leurs hommes de Rubramont, de Trisay, du Boschuon, des Saules, de Mont Ravier et d'autres lieux.
Et ont leur pasturage franc en ladicte forest, et usage au mort boiz, hors les deffens.
Avecques ce lesdiz religieux ont VIII arpens de boiz en une piece en ladicte forest, nommée la « Haie de Lire », sans ventes.
Desquelles choses, ilz sont tenuz prier Dieu pour ceulx qui les fonderent, de nuys et de jours, tant pour eulx comme pour leurs predecesseurs et succcesseurs.
Le curé de Neaufle a droit de prendre en la forest de Breteul les coustumes et usages qui enssuivent, c'est à savoir le boiz vert en gesant et le sec en estant en la forest coustumiere, s'il n'y a mesrien, et si lui a mesrien, il paie pour chacune cartée de bois cinq soubz d'amende, et le bois vert et le sec paie II s.
la charretée comme les autres coustumiers.
Pasturage à toutes ses bestes qui seront de sa diesme et nourreture, excepté chievres et brebis, et reservé le mois de may qui ne puent aller, fors a la veue des champs d'icelle forest.
Et se eulz y sont trouvés, eulz paient pour chacune beste aumaille, cheval ou jument IIII d.
d'amende, et pour porc II d.
Pasnage à tous ses pors frans sans nombre qui seront de sa disme et nourreture, quant la paisson est vendue, iceulx pors acquis au devant de la saint Jehan Baptiste.
Pour lesquelles franchises, ledit curé est tenu de dire trois messes et prier Dieu chacun an pour le roy notre sire et pour le sanc royaul, et ad ce fere doit estre apellé le sergent de la garde.
Le curé de Bois Ernault prent en la forest de Breteul les coustumes et usages qui enssuivent, c'est assavoir le bois vert en gesant et le sec en estant en la forest coustumiere, hors tailles et deffens, et sans mesrien; et se il lui a mesrien, il paie pour chartée cinq soubz d'amende comme les autrez coustumierz de ladicte forest.
Pasturage à toutes ses bestes, excepté chievres et brebis, et horz tailles et deffens, et en tous les temps de l'an, excepte le mois d'aoust, et les pors n'y vont point ou mois de may, se n'est à la veue des camps.
Et auxi puet mettre tous ses pors frans sans nombre au pasnage, tant de sa disme comme de sa nourreture.
Et pour lesdictez coustumes, ledit curé est tenu faire et dire III messes pour chacun an pour le roy notre sire et pour le sanc royaul, c'est assavor une en Karesme, l'autre en l'Avent et la tierce jes feriez de Pentecoustes, et ad ce fere doit estre apellé le sergent de la garde.
Le prieur du Desert prend en la forest de Bretheuil, du droit de la fondacion de l'eglise, du don de Robert, conte de Lycestre, lors seigneur de Bretheuil, qui regnoit l'an mil cent XXXV, premierement, avecques autres choses contenues en dit don, la plaisse qui est environ le clos dudit lieu du Desert france et quite à clorre ledit clos et à le garder, et un estanc qui est en val du Lesme en ladicte forest franc et quite, et les landes qui sont entre icellui estanc et ladicte plaisse, si comme ilz se pourportent en long et en lé, et un bigre en ladicte forest pour la sustentation du luminaire dudit priouré, et le vif bois par livroison a l'usage du herbergier et afere ses autres choses, et le mort bois sans livrée pour ledit priour et ses freres et leurs hommez, et le pasturage aux bestez dudit priour et freres et de leurs hommez parmi la forest, et le pasnage d'eulx et de leurs hommez.
Et avecques ce une mestarie entre Cheronvillier et le Bosc Ernaoult, nommée « la Meniguerie », aussi franche comme ledit fondeur la tenoit, et toutes ses appartenances en terres, en prés, et en toutes autres choses.
Item, du don d'un nommé Robert, conte de Lycestre, lors seigneur de Brethueil, soit le devant nommé ou autre, ledit priour et frere a en une chartre sans dabte, contenant entre les aultres choses confirmacion des choses devant dictez et d'autres, et le vif bois par livrée en ladicte forest pour son moullin de la Haie que l'en appelle maintenant le moullin aux Hermites, aussi toutes fois que besoing en sera, ledit vif bois pour la sustentation dudit moullin lui sera baillé et amenistré et amené par la haie d'Ambenay ainssi comme il est acoustumé et contenu en sa chartre; et s'aucun des freres de ladicte priouré ou autre quelconque personne y estoit mis pour garder ledit moullin, il lui appartendra mort bois sans livrée pour chauffer, et herbages à ses bestes en ladicte forest allantes et venantes par ladicte haie d'Ambenay, sans contradiction.
Item, le manoir de Saint Nicolas du bois de ladicte forest et toutes ses appartenances, à le tenir comme ladicte priouré du Désert franchement et quictement, et si comme le vif bois par livrée et le mort sans livrée à l'usage dudit lieu de Saint Nicolas, et un peschier en la riviere de Rille au regart dudit priouré et dudit manoir de Saint Nicolas.
Le curé de l'eglise de Cintray a en la forest de Bretueil par don à lui fait l'an mil CCC LVIII ou moys de mars par Charles, ainsné filz du roy de France regent le royaume, duc de Normendie, daulphin de Vituve, autel usage en ladicte forest comme les habitans de la ville de Bretueil, c'est assavoir boys pour herbegier, rediffier et chauffer au manoir de ladicte eglise; item, bois vert en gesant et le sec en estant et en gesant sans amende, s'il n'y a mesrien, ouquel cas ilz paient V s.
d'amende pour chacune chartée dudit mesrien se il est trouvé par le sergent et non autrement, reservé le caable.
Item, doit avoir, comme ont les bourgois de Bretueil, de trois ans en III ans, un arbre de chesne nommé souche pour mettre et emploïer en l'ediffice de sondit manoir, livré par le chastellain de Brethueil ou son lieutenant en la forest coustumiere, en paiant audit chastellain IIII d.
et au sergent de la garde IIII d.
et au clerc IIII d., ainsi et par la fourme et maniere que les habitans de Bretueil l'ont.
Item, il doit avoir un arbre pour faire I feste en une maison se il ediffie.
Item, il a droit de fere mener et conduire par toute ladicte forest coustumiere pour pasture à bestes toutes ses bestes, hors chiens et chievres, en tous les temps de l'an, excepté ou moys de may, auquel temps il doit aller à la veue des champs, et si sont trouvées en deffens par eschappée ou sans garde, il doit pour chacune beste chevalines ou aumaille XII d., et les pors II d.
pour piece.
Item, peut mettre ses pors en ladicte forest en temps de glan sans païer pasnage se elle n'est vendue.
Et doit avoir terre, pierre et sablon sans amende au lieu nommé « les Fossetes ».
Le tout par la propre fourme et maniere que lesdits habitans l'ont.
Et de ce est tenu prier pour le roy notre sire.
Le curé de Notre Dame du Chesne a en ladicte forest de Bretueil, à cause de sadicte cure, le boiz vert en gesant et le sec en estant et en gesant en forest coustumiere, tant pour herbegier que pour chauffer comme les autres coustumiers, ou cas qu'il n'y auroit mesrien, et s'il y a mesrien, il paie V s.
d'amende.
Item, pasturage à toutes ses bestes au lieu delivré, et se ilz sont trouvées eschappés ou sans garde, il l'amande comme les autres coustumiers.
Item, il puet mettre ses pors en ladicte forest, tant de sa nourreture comme de disme, quelque nombre qu'il en ait, frans de pasnage, excepté tailles et deffens.
Pour lesquelles coustumes, franchises et usages, ledit curé est tenu chanter et celebrer trois messes l'an pour le roy notre sire et pour ceulx de son sanc, l'une du saint Esperit, l'autre de Notre Dame, et l'autre de requien.
Et a ce fere doit appeller et fere assavoir au sergent de la forest de Bretueil etc.
L'abbé et couvent de Notre Dame de la Trappe ont acoustumé prendre et avoir en ladicte forest de Bretieul, à cause de leurs  manoirs de la Gastine et du Chesne hault d'acre, boys pour leur chauffage comme les autres coustumiers; boys par livrée pour la rediffication d'iceulx manoirs.
Pasnage pour LX pors, tout franchement.
Et sy ont pasnage pour cent pors en ladicte forest depuis la feste Notre Dame en septembre jusquez a la Chandelleur ensuivante pour le corps de l'abbaïe d'icelle.
Et de ce sont tenus prier Dieu pour le roy notre dit seigneur et pour tout le sanc roïal.
Le sire de Garencieres, à cause de son hostel de Cheronvillier,  a en la forest de Bretueil le bois vert en gesant et le sec en estant par toute ladicte forest sans amende, s'il n'y a merrien; le pasturage à toutes ses bestes, hors chievres et brebiz; pommes et poires sans amende, et le glan comme les aultrez coustumiers de ladicte forest.
Pour lesquelles franchises, ledit chevalier est tenu laisser coure deulx foiz la sepmaine son estang de Cheronvillier pour abreuver les bestes de ladicte forest de Bretueil etc.
Pierres Paste, sergant fieuffé en la forest de Breteul, a  en la forest de Breteul les coustumes qui enssuivent, c'est assavoir le bois vert en gesant et le sec en estant sans amende en la forest coustumiere, et si lui a mesrier, il paie pour chacune chartée V s.
Et auxi a tous ses pors frans sans nombre et toutes ses : autrez bestes, excepté chievres et brebis, horz taillez et deffens acoustumés.
Et aussi a coustume de prendre sur chacun astelier qui fait charbon en ladicte forest douze deniers parisis chacun an, et en oultre prendre la moictié des gerbes, des tourteaux et des eoufs qui sont deux environ ladicte forest au sergenz fieuffés sus les hommes à l'abbé de Lire.
Item, il prent la moitié des deniers qui sont deux audis sergenz sus lez habitans de la Neufve Lire et de la Vielle Lire en bourg.
Et auxi puet prendre la moitié des prouvendes qui sont deuez au chastellain et verdier de ladicte forest sus les habitans des Baulx, et sus ceulx qui doivent provendes audit chastellain.
Item, il prent sur le pasnage de ladicte forest, quant elle est vendue, sept soubz six denierz à estre païé sus le pasnageur d'icelle; et en oultre prent partie du pasnage de la saint Hilaire, avec partie dez forfaitures qui yssent dudit pasnage.
Et aussi a sa part ou sommage que les bourgois de Breteul doyvent par chacun an, c'est assavoir chacun cheval à bas I d., et de une chartée II d, et d'un cariot IIII d., au terme de Noël.
Et en  oultre puet prendre pour le premiere fainée faicte es ventez d'icelle forest IIII d.
p.
sur chacun marchand.
Pour lesquelles franchises, ledit Pierres Paste est tenu de fere au roy notre sire foy et hommage touteffois gué mestier en est, de païer chacun an audit seigneur à la recepte de Breteul soixante soubz tournois au terme de la saint Hichiel.
Et en temps de guerre doit garder la porte du chastel de Breteul par cing jours à ses despens.
Et se doit comparer es jourz dez forests touteffois que eulz sont, et auxi semblablement es ples du verdier touteffois qu'il en est mestier.
Jehan du Brouillat, escuier, seigneur du Brouillat, a en la forest de Brethueil le boiz sec en estant et le vert et le sec en gesant se il n'y a merien, et se il y a merien, il paie V s.
d' amende.
Boiz par livrée du verdier pour ediffier son manoir du Brouillat.
Pasturage à toutes ses bestes en la forest de coustume, hors tailles et deffens, excepté les moys deffendus, et aussi tous ses pors frans de pasnage en icelle forest à tous les pasnages.
Et pour ce est tenu faire XX jours de garde à la porte du chastel de Bretueil quant le cas s'offre.
Le curé de Guarnenville a en la forest de Bretueil le boiz vert en gesant et le sec en estant sans païer amende et sans perdre ferement, se il n'y a merien, ouquel cas ilz poieroit cinq soulz pour la chartée.
Pasturage à toutes ses bestes, hors la chiesvre, franchement par toute la forest coustumiere, et ses pors frans au pasnage, tant de disme comme de norriture, hors taillez et deffens.
Et pour ce ledit curé doibt celebrer chacun an trois messez pour le roy notre dit sire et pour tout le sang roïal, c'est assavoir la premiere sepmaine de Karesme une de requien, ou moys de juing une du saint Esperit, et ou moys de novembre une de Notre Dame, lesquelles messez ledit curé peut faire chanter se il lui plaist, et ad ce doibt apeller le sergent de la garde.
Le curé des Baux a en la forest de Bretueil le boiz vert en gesant et le sec en estant sans païer amende et sans perdre ferement s'il n'y a merien, et s'il y a merien, il paie pour chacune chartée V s.
Pasturage à toutes ses bestes hors tailles et deffens, par toute ladicte forest coustumiere, reservé la chiesvre, en tous temps de l'an, et les pors n'y vont ou moys de may, se ce n'est a la veue des champs.
Et en oultre peut mettre tous ses pors frans de pasnage, tant de sa disme comme de sa norricture.
Et pour ce ledit curé est tenu célébrer chacun an trois messez pour le roy et pour tout le sang roïal, ou moiz de juing une du saint Esperit, et ou moiz de novembre une de Notre Dame, et la premiere sepmaine de Karesme  une de requien, et a ce faire doibt estre apellé le sergent de la garde.
Les religieuses, prieuze et couvent de Chese Dieu ont en forest de Bretueil, du don Robert, conte de Licestre, si comme il appert par previlege, le mort boiz à chauffer et le vif à heberger leur eglise et hostel du lieu, par livrée des officiers du roy.
Pasnage à ses pors et herbage à ses bestes.
Et fut le don fait par ausmosne etc.
Monsieur de Garencieres, à cause de son hostel de Chevray  est sergent fieffé en la forest de Brethueil, et à cause de ce doit avoir par livrée boiz en icelle forest pour tout l'asmenagement et herbergement de son hostel dudit lieu, tant pour l'ostel de la Motte, de l'estaice, moulin, maison et pescherie d'icellui comme pour les appartenances autres dudit hostel, touteffois que mestier est, et aux boiz pour ardoir et user oudit ostel, au plus pres et au mains dommagable pour le roy, c'est assavoir le vert en gesant et le seq en estant comme les autres coustumiers.
Item, le pasturage à toutes ses bestes en la forest coustumiere, excepté chievres et brebiz.
Item, ses pors francs sans nombre au pasnage de ladicte forest, un denier auxi comme les aultres sergens fieffés d'icelle, et sa part des guerbes qui par chacun an sont prises et levées sur les hommes de l'abbé de Lire,et sa part des deniers et tourteaulx deubz aus dis sergens fieffés sur les lieux acoustumés.
Et pour les souches qui sont livrées au bourgoiz de Brethueil, de Lire et de Rugle de troiz ans en troiz anz, chacun desdiz sergens fieffés, avant que le martel du chastellain y soit feru, doit avoir quatre deniers pour chacune souche.
Et sa part au pasnage de saint Hilaire et es forfaitures qui y eschiéent, comme les autres sergens fieffés.
Item sept solz six deniers sur le pasnage de ladicte forest touteffois qu'il est vendu, et avecques ce sa part ou sommage de Brethueil, c' est assavoir de chacun cheval a somme I denier, de chacune charette II d., et de chacun chariot IIII d.
par an à Noël.
Et pour cause de ce ledit seigneur se doibt presenter au pasnage de la forest et aux jours des forests a Brethueil, et aux ples du verdier quant on lui fait assavoir par le sergent de la garde, et doibt dix jours de garde au chastellain de Brethueil quant mestier est en temps de guerre.
Item, à cause de son hostel et lieu de la Hussonniere, ledit seigneur de Garencieres doibt avoir ses bestes franches sans nombre en ladicte forest pour pasturer tout au long de l'an, hors tailles et deffens, exepté le moys de may, reservéz chievres et brebys; boiz pour ediffier et chauffer, c'est assavoir le vert en  gesant et seq en estant comme les aultres coustumiers de la forest par l'amende coustumiere; et generalment doibt avoir telles libertés   que les aultres coustumiers semblables y ont.
Et pour ce doibt au roy un quartier d'avoine au chastel de Brethueil et une poulle et picotin chacun an à Noël au chastellain et verdier de ladicte forest.
LES COUSTUMIERS DE BRETUEIL  Guillaume Drouart et Garin Drouart ont en la forest de Bretueil le boiz sec en estant et le vert en gesant ainsi comme les autres coustumiers.
Pasturages à leurs bestes, excepté chievres et brebis, hors tailles et deffens, reservé le mois de may et le temps deffendu du ruyt seullement pour les pors; et se ilz y sont trouvéz, ilz en seront quictez pour l'amende coustumiere.
Et pour ce doivent une mine d'avaine a la recepte de Bretueil.
Le commun et habitans du hamel de Beaufou ont en la forest de Bretueil le boiz vert en gesant et le sec en estant en forest coustumiere sans amende s'il n'y a mesrien, et s'il y avoit mesrien, ilz paieroient cinq solz pour la charetée.
Pasturage pour leurs bestes, excepté chievres et brebis, hors tailles et deffens.
Et si puent sier de l'erbe en ladicte forest hors tailles et deffens.Et de ce ne doivent faire ne païer fors ce que dessus est dit.
Jehan le Normant et Thomas le Jeune ont en la forest de Bretueil pasturages à toutes leurs bestes aubmailles, hors tailles et deffens, pour en de chacune beste XX d.
à la recepte de Bretueil au terme de Noël; et se leurs dictez bestes n'ont un an passé, ilz n'en sont tenuz rien paier.
Item, ilz ont en ladicte forest hesbergier, le boiz vert en gesant et en estant et le sec en  estant pour en païer l'amende auxi comme les autres coustumiers, c'est assavoir cinq soulz de la chareéee s'il y a mesrien.
Item, ilz ont l'usage en ladicte forest de sier l'erbe, hors taillez et deffens.
Et en sont tenuz fere chacun an lesdiz Normant et Jeune à ladicte recepte au terme de Noël chacun IIII boesseaux d'avoine à la messure dudit lieu de Bretueil, et au chastellain d'icelle forest chacun un picquet d'avoine et une poulle au terme de Noël.
Les habitans du hamel des Hayes de Lussay en la paroisse de Franqueville ont en la forest de Brethueil le boiz vert en gesant et le sec en estant, sans merien, et s'il y avoit merien, ilz paieroient pour chacune chartée V s.
d'amende en la maniere comme les autres coustumiers.
Et aussi ont le pasturages à toutes leurs bestes, excepté chievres et brebiz, en la forest coustumiere, hors tailles et deffens, reservé le moys de may et les pors qui n'y vont point oudit moys de may, sinon a la veue des champs, et se ilz y estoient trouvéz ou moys dessus dit, ilz en seroient quictez pour l'amende coustumiere.
Et pour ce doivent chacun d'eulx à la recepte de Brethueil par chacun an une mine d'avoine, et au chastellain de ladicte forest un piquet d'avoine et une poulle, le tout à poier à la feste de Noël.
Les habitans de la paroisse de Garnenville ont en la forest de Brethueil le boiz vert en gesant et le sec en estant, sans païer aucune amende et sans perdre ferement, par ainssi que s'il y a merien, ilz paient pour chacune chartée V s.
comme les autres coustumiers.
Pasturages à toutes leurs bestez par toute la forest coustumiere en tous les temps de l'an, excepté la chievre et la brebiz et excepté le moys de may, se ce n'est à la veue des champs.
Pour lesquielx droiz, franchises, coustumes et usages dessus desclarés, lesdiz paroissiens et chacun d'eulx paient au roy notre sire à sa recepte de Bretueil le quart d'un septier d'avoine à la mesure de Brethueil, et une poulle au chastellain de la forest, à païer tout as termes acoustuméz.
Le commun et habitans des Baux ont en la forest de Bretueil, par confirmation du roy Philippe, roy de France, donnée le tiers jours d'avril mil IIIC et XII, en laquelle estoit encorporée  les lettres de Philippe le Convers, archediacre de Brie en l'eglise de Meaulx et enquesteur de ses forests, pasturages et herbages à leurs commun comme les autres coustumiers, et pour ce poient au roy notre sire chacun au terme de Noel, dedens le chastel de Bretueil, pour la vache, beuf, toreau, cheval et jument, pour chacune beste, XX d.t., et ne paient rien pour le faon se il n'est surannéz, et en ce païant, ilz auront l'usage en ladicte forest pour toutes leurs bestes, ainssi comme li autre coustumier, franchement, excepté leurs pors ou temps de pasnage.
Derechief, lesdiz habitans ont leur usage es lieux communs dessus diz au boiz sec en estant et au vert en gesant, sans ferement nul; et se autrement ilz sont trouvés usans desdiz usages, ilz en seront mercie et l'amenderont comme li autre coustumier.
Et pour ce chacun feu desdiz habitans paiera chacun an au roy notre dit sire au terme dessus dit dedens le chastel de Bretueil un quartier d'avoine, et provende et gueline au chastellain du lieu, si comme toutes ces chosez apparoient par privileges et delivrances sur ce faictez.
Item, lesdiz habitans, par information expédiée par le commandement de monsieur le conte de Tancarville, souverain maistre etc, en tenant l'eschiquier des eaues et forestz a Rouen a Quasimodo mil CCCC et VII, ont eu expedicion du paturage à toutes leurs bestes en ladicte forest coustumiere; le bois sec en estant et le vert en gesant sans faire amende se il y a amende, qui est à entendre dont l'en puisse faire fustaille a vin, et se l'en en peut faire dudit mesrien, sont quictez pour en poïer V s.t.
de la chartée.
Item, ilz ont le boiz vert en estant par entrée, tant de fou que de chesne, laquelle entrée est à entendre quant il y a sec en pie de l'arbre, en doit l'abatage dudit arbre qui viengne par amortissement d'icellui arbre et sans fraude, tant que l'en y puisse mettre le pas de la congnée, c'est assavoir le trenchant tout par le sec sans atouchier au vert, c'est assavoir pour V s.
la chartée tant de fou que de chesne se il y a mesrien; et le demourant de l'arbre pour XXVIII d.t.
la chartée, et si ne perdent point en ce faisant leurs ferement ne harnoys.
Item, ilz ont le bois sec en estant et le vert en gesant es deffens de ladicte forest pour X s.
la chartée sans prendre le hernoys.
Et pour toutes les franchises et usages que iceulx habitans ont en ladicte forest,leurs predecesseurs païerent ja pieça par compensation au sergent de Bretueil qui lors estoit V livres tournois pour une foiz.
Item, paient chacun an à la recepte dudit lieu de Bretueil pour chacune beste, vache, beuf, torel, cheval et jument que ilz ont XX d.t.
au terme de Noel.
Item, chacun mesnagier paie à ladicte recepte un quartier d'avoine, lequel quartier est le quart d'un septier d'avoine, lequel septier ait la charge à un cheval.
Item, ilz poient au chastellain et verdier  de ladicte forest chacun an chacun mesnagier une provende d'avoine et une geline.
Et pour ce etc.
Les bourgois et habitans de Brettueil ont en la forest du lieu boiz pour eulx heberger, rediffier et chauffer; vert en gesant et le sec en estant et en gesant sans amende s'il n'y a merien, ouquel cas ilz paieront V s.
d'amende se ilz y sont trouvéz par le sergent hors leur bourgoisie et non autrement, reservé le caable.
Item, tous ceulx gui sont bourgoiz doivent avoir de trois ans en trois ans par livrée du chastellain ou son lieutenant, en la forest coustumiere, chacun un chesne nommé souche, c'est assavoir ceulx qui en ont necessité pour faire de l'escende et leurs maisons couvrir, à faire coffrez, huches, tonneaulx, essuelx et autres estoremens d'ostel, sans vendre, selon l'esgart et faculté de chascun.
Et pour ce sont tenus poïer au chastellain IIII deniers pour la livreison d'icelles souches, au sergent IIII d., et au clerc de la forest IIII d.: lequel arbre sera tout sec au dessus du premier fourc.
Item, quant aucun d'eulx fait maison neufve, ilz ont un feste pour icelle, qui leur est livré par le verdier.
Et aussi ont droit de faire mener et conduire toutes leurs bestes en pasture par toute icelle forest, hors chien et chievre, en tous les temps de l'an, excepté le moys de may, ouquel ilz ne doivent aller que à la veue des champs; et se ilz sont trouvéz oultre, ilz sont mis en à banc par le sergent et tauxés selon la coustume; et semblablement, se ilz estoient trouvés es deffens eschapées ou sans garde, ilz pevent estre mis a amende, pour chacune beste chevaline et aumaille douze deniers, et les pors deux deniers pour piece.
Item, lesdiz commun et habitans ont droit comme les autres coustumiers que le pasnage de la forest ne doit estre vendu, se il n'est vendu, C l., et y ont lesdiz habitans leur pasturage à leurs pors sans amende en forest coustumiere, et s'il est vendu, ilz doivent V d.
pour porc comme les autres coustumiers.
Et si doivent prendre es Fossetes pres Bretheuil arsille, terre, sablon, pour tous leurs ediffiemens et necessitez.
Et de tout ce ne sont tenus paier ne faire que ce que dessus est dit etc.
Les parroissiens demourans à Lymeux et de Notre Dame du Chesne, en tant comme il en y a de coustumiers en la forest de Bretueil, ont en icelle forest tout boiz vert en gesant et le sec en estant en la forest coustumiere, tant à heberger que à ardoir, et  se il y a merien, ilz paient cinq soulz d'amende pour la chartée.
Pastuarge a toutes bestes, hors tailles et deffens, reservé chiesvres et brebiz, c'est assavoir bestes chevalines, aumaillez, pors, en tous temps, excepté le moys de may qui vont à la veue des champs, et se le pasnage est vendu, leurs pors doivent ledit pasnage comme font les autres pors aux coustumiers, et au pasnage saint Illaire pour chacun porc une maille, et en temps qu'il est dit ruit en ladicte forest, ilz n'en doivent rien pour passer ne rapasser, par païant chacun an un poucin aux sergens de ladicte forest; et ne doivent estre traictéz devant autre juge que devant les maistres des forests ou devant le verdier de la forest de Bretheuil, ne aller aux veuez par semonces d'aucuns des sergens de la viconté de Bretheuil ne d'autre, sinon par les sergens descervians ou de la forest, par ainssi que les lieux où ilz demeurent les enfranchissent, et aussi ceulx qui sont descervians doivent estre exens du fouage et de tous autres subcides quelxconques en leurs lieux où ilz sont demourans seullement; et se aucuns d'iceulx habitans est mis es prisons du roy pour aucun cas, ilz ne doivent point de geolage.
Et pour ce sont tenuz faire, les aucuns un septier d'avoine, et les autres trois mines, au terme de Noel; et avecques ce, toutes foiz que le roy notre sire ou ses gens chassent en ladicte forest par deça le Lesme, à serf, sanglier, ou leu, iceulx habitans sont tenuz à y estre em personne chacun pour lui et pour faire garde, et pour chacun jour   qu'ilz y sont, doivent avoir chacun denrée de pain aux despens du roy.
Item, se le chastellain d'icelle forest ou les sergens d'icelle sont de jour ou de nuit en ladicte forest pour querir ou prendre larrons, bautireurs ou autres malfetteurs, ilz sont tenus à y estre ou personnes pour eulx em personne par desa le Lesme; et semblablement se on y fait justice d'aucunz malfetteur, ilz sont tenus y estre arméz de tieulx armez ou feremens comme ilz pourront finer.
Item, ilz sont tenuz estre XV jours nuit et jour au lieu dit de la Heronniere prés du chastel de Bretueil pour la garde d'icelui chastel ou temps de guerre.
Et pour ce doivent avoir chacun jour un denier parisis pour pain au despens du roy.
Et en oultre sont aucuns d'iceulx paroissiens qui font quatre quartiers d'avoine, une provende et une poulle, avecques un denier, et pour chacun porc pour le pasnage saint Hillaire un denier; et avecques ce les aucuns desdiz habitans doivent trouver litiere aux chiens du roy touteffois qu'il cache ou fait cacher en ladicte forest, et les autres eaue à iceulx chiens, et les autres estable pour loger lesdiz chiens.
Et aussi y en a aucuns qui sont tenuz trouver table et linge touteffoiz que les vallez desdiz chiens ullent prendre leur refeccion, et aprés ce que.
ilz ont mengé la viande qui est ostée et aportée de dessus leur table, doit demourer  à l'ostel ou ilz ont mengé et à la droicture d'icelui.
Les commun et habitans du hamel de la Poultiere et du Moussel  ont en icelle forest le bois sec en estant et le vert en gesant en forest coustumiere toutes et quantes fois que besoing en ont; pasturages à leurs bestes, hors chievres et brebis, en tous les temps de l'an, excepté le mois de may; et aussy n'y vont point les pors XV jours aprés la saint Michiel, quant la forest est vendue, et se ilz y vont et sont trouvéz ou temps reservé, ilz sont quittes par l'amende acoustumée.
Pour lesquelles franchises, iceulz habitans et chacun d'icelz sont tenus païer par chacun an aux sergens fieffés d'icelle forest trois mailles au terme de Nouël, et fere le huage en icelle forest quant le roy notre dit sire chace ou fait chacer.
Les habitans de Bemecourt ont en la forest de Bretheuil, en forest coustumiere, pour eulx chauffer et pour herberger le boiz vert en gesant et le sec en estant, en païant de la chartée de boiz à merrien cinq soulz tournois; et aussi pevent avoir et prendre boiz en leur coustume à chareste et à cheval, et icelui boiz vendre à ceulx de Bretueil s'il leur plaist.
Et pour ce sont tenus païer chacun an aux damez de Poissy dix sous tournois.
Pasturage à toutes leurs bestes par toute ladicte forest, hors tailles et deffens, en tous les temps de l'an, ou temps de may et autrement sans passer la mare des Lares en may, et les pors ou temps du ruit, et ne doivent point passer ladicte mare.
Et de ce sont tenuz païer chacun an aux dictes dames XXX s.
Et aussi ont lesdiz habitans leurs pors frans de pasnage en ladicte forest par en païent le pasnage au seigneur de Bemecourt à qui il est deu.
Les habitans de la Vieulle et Neufve Lire ont en la forest de Breteuil le boiz vert en gesant et le sec en estant sans païer amende, en forest coustumiere, et s'il y a merien, il est leur par ainssi que le verdier y est tenu mettre l'emprainte de son martel en lui paiant IIII d.
Item, ilz ont le chesne et le fou escoupellé, de quelque grant qu'il soit, pour X s.
d'amende, et se merien y a, ilz paient de la chartée II s., sauf que s'il n'y a que II chartées, ilz ne sont tenuz païer que III s.
Et n'ont point les choses dessus dictes de suite quant aux coustumiers puisque le boiz est en bourgoisie.
Item, quant aucun d'eulx fait une maison il doibt avoir un feste livré par le verdier par lui païant IIII d.
et IIII d.
aux sergens fieffés.
Item, ilz ont pasturage pour toutes leurs bestes, excepté chien et chiesvre, par tout la forest coustumiere, sans amende, se n'est quant le pasnage est vendu, ouquel  temps ilz paient le pasnage deu et acoustumé.
Item, ilz ont de troiz ans en troiz ans chacun une souche de fou ou de chesne pour la reparacion de leurs maisons par livrée du chastellain en païant XII d., c'est assavoir IIII d.
au verdier pour y mettre l'emprainte de son martel, quatre deniers aux sergens fieffés, et IIII d.
au clerc du verdier pour les mettre en escript.
Item, ont en deffens le boiz vert en gesant et le sec en païant double amende; et se ilz y sont trouvéz, eulx perdent le ferement, et n'y forffont rien se ilz n'y sont trouvéz de nuit.
Item, ilz puent cuillir du glan sans batre les arbres ou cas que la paisson n'est vendue, et quant vendue est, tous les gens d'un hostel y en pevent cuillir par païant pour un jour cing soulz d'amende; et laquelle paisson ne doibt estre vendue si elle n'est vendue C livres de premier denier.
Et pour ce chacun d'iceulx habitans doivent au roy chacun an troiz huées en temps de porchoisons, ainssi qu'ilz doivent avoir chacun   denrée de pain et une perche de boys au retourner sans point passer le val du Lesme.
Item, iceulx habitans ont en icelle forest boiz par livrée pour la rediffication et réparation des pons d'icelle ville de Lire etc.
Le commun et habitans de la paroisse du Bois Ernault qui tiengnent du seigneur dudit lieu et les hommes de l'Ouraille ont acoustumé de prendre en la forest de Breteul, c'est assavoir le boiz vert en gesant et le sec en estant sans amende sy n'y a merien, et si lui a mesrien, ilz paient pour chacune charette cinq soubz.
Pasturage à toutez leurz bestes en ladicte forest, excepté chievres et brebis, horz tailles et deffens; et les pors n'y vont point ou mois de may hors la veue des champs, et excepté quant la passon est vendue, ilz paient pour III pasnages durant sept semainez pour chacun porc cing denierz au pasnage, et au pasnage de saint Hillaire maille pour chacun porc; et se leurs dictes bestes sont ou mois de may hors la vendue des camps, ilz paient pour chacun buef, vache, cheval ou jument IIII d.
d'amende, et pour chacun porc II d.
Item, ilz ont coustume de prendre tout bois mort sans amende, et puent ceullir des pommez, des poyres et du glan à terre en la forest coustumiere et en celle non vendue; et se la paisson est vendue, ilz en puent ceullir à leur faucille sans bastre et sans hauchier tout au lonc du jour par cinq soulz  d'amende se ilz sont trouvés.
Et auxi puent ceullir et scier de l'erbe en la forest coustumiere  sans amende.
Pour lesquelles choses dessus dictes, yceulx habitans et paroissienz doivent estre de chacun hostel une personne aux huéez touteffoiz que le roy chasse ou fait chasser aux lous et à autrez bestes en ladicte forest, et ne doivent point passer le val du Lesme.
Et auxi les hommes de l'Ouraille doivent aidier à fener les landes au chastellain de Breteul.
Et ceulx qui vont aux huéez doivent avoir chacun derrée de pain quant eulz vont aux dictes huéez et aporter quant eulz se viengnent chacun une perche de boul d'autre bois se il leur plaist.
Les commum et habitans de Rugles ont acoustumé prendre en ladicte forest le bois vert en gesant et le seq en estant en la forest coustumiere sans amende se il n'y a merrien, et se il lui a merrien, ilz paient pour chacune charettée V s.
d'amende.
Pasturage à toutes leurs bestes, excepté chievres et brebis, excepté le mois deffendu où ilz ne pevent aller que à la veue de plain, et se ilz sont trouvés, ilz paient pour chacune beste aubmaille IIII d.
d'amende, et pour porc II d.; et se ladicte forest n'est vendue, ilz pevent cuillir des pommes, des poires et du glan à terre sans amende, sans battre et sans hochier, et se elle est vendue, ilz en pevent cuillir à terre et l'emporter pour paier V s.
d'amende quant ilz sont trouvés.
Et se ilz treuvent aucune mengeure de loups en ladicte forest coustumiere, à quelque beste que ce soit, ilz la pevent emporter à la veue de chacun sans prejudice.
Item, pevent prendre en icelle forest coustumiere tout mort boys sans amende.
Et se la pesson d'icelle forest est vendue,  ilz doivent païer pour III pasnages durans sept sepmaines V d.t.
pour chacun porq et pour le pasnage de la saint Hillaire maille, et par tant pevent mettre lesdits pors en dit pasnage.
Et quant les petis pons de ladicte ville faillent à fere, ilz pevent prendre du bois sur pié par livrée pour la rediffication d'iceulx.
Et pour ce sont tenus faire et doivent estre de chacun hostel une personne aux chasses que roy fait ou fait fere, et fere les huées en icelle forest, soit a leups ou à autre beste, et ne doivent point passer le val du Lesme, et doivent avoir pour ce chacun desrée de pain chacun jour que uz y seront, et au soir de chacun jour que ilz seront, pevent emporter chacun une perche de boul ou d'autre bois se il lui plest.
Et oultre ont delivrance du boys d'entrée faite par monsieur le conte et autres gens qui ont devant tenu l'Eschiquier des eaues et forests à Rouen.
LA FOREST DE CONCHES  Les religieux, prieur et couvent de l'eglise de Saint Pierres et Saint Pol de Lieru ont en la forest de Conches bois de chesne pour ediffier et reparer, fere tonneaux, closture de palis autour de leur clos et pour leur neccessités, par livrée, et pour Saint Pierre de l'ostel à l'Adorée; item, autre boiz pour leur ardoir, fere charbon, et autres choses neccesseres, senz livrée.
Item ilz ont un bigre en la forest pour querir les mouches à miel, et s' il les tienne ainçois que le bigre du roy, ilz les ont.
Franchise de pasnage et pasturage pour leurs bestes, hors taillez, et franches du ruit quant il eschiet, et les allans et venans en leur hostel.
Et pour ce sont tenus prier Dieu pour leurs fondeurs.
Monseigneur l'evesque d'Evreux a en la forest de Conches un chesne et un fou; un serf et un senglier; franchise de pasnage pour ses porcs; et doyvent estre le serf et le senglier prins aux despens du roy et portés à Evreux, et il doit rendre le cuir du serf au veneur et cinq soulz.
Pierres de Fourneaux, sergent fieffé en la forest de Conches, a en la forest d'iceluy lieu le mort boiz, hors deffens, et amende; la chartée dudit mort boiz pour III s.t., le fes en deffens pour XII d.
sans perdre feremens, la chartée de boul pour III s.t.
s'il est trouvé sur l'esseul de la chareste, la chartée de vert pour V s.
à suite de sergent incquis à solleil resconnaissant la chartée de chesne vert pour X s.
à suite de sergent incquis a lendemein solleil levant attendant midi tant seullement; et se il est trouvé, ou autre pour luy, mesrainnant depuis les heurez dessus dictes, il n'en peut estre destournés ne mis en amende; et se dedens lesdictes heurez il est trouvé ou autre pour luy, il doit  pour chacun desdiz boiz tel amende comme dit est.
Erbage à toutes ses bestes en touts temps de l'an, hors deffens, et excepté le moys d'aoust, reservé que ses pors n'yront point en ladicte forest le moys de may, se ce n'est à la veue des champs, et aussi n'yront point au moys d'aoust ne de septembre, incquis à ce que le pasnage commenche; et se ses bestes sont trouvées es deffens par eschapée, il est tenu poïer pour chacune beste IIII d.
Et peut cuillir du glen d'icelle forest sans abatre, sans monter, et sans amende, et s'il est trouvé portant ou cuillant icelui glan, il perdra ce en quoy il est, et aussi se il est trouvé monté en abatant ledit glan, il paiera cinq soulz d'amende.
Et peut cuillir tel fruitage comme il croist en ladicte forest, sans amende, et se il y est trouvé cuillant au devant de la sainte Croix en septembre, il perdra ce de quoy il est trouvé saisy, et aprés la sainte Croix, il peut cuillir et emporter sans rien perdre.
Et en oultre peut prendre et arracher des arbres portant fruit par toute ladicte forest pour les planter en ses heritages.
Et tous ses pors frans sans nombre à tous les pasnages d'icelle forest.
Et ce ledit Fourneaux peut prendre en icelle forest sans autre faisance faire.
Les religieux, abbé et couvent de Saint Pierre de Conches  ont en la forest dudit lieu de Conches toutes les dismes de ladicte forest, avecques bois pour ediffier, maisonner, mesrainer, reparer et chauffer, et toutes leurs necessités, par livrée du verdier d'icelle forest.
Et aussi d'avoir pasnage et pasturage à leurs bestes, hors tailles, et reservé le moys de may, fors à la veue des champs; et les pors desdis religieulz doivent aller en ladicte forest en tous temps, reservé ledit mois de may et les tailles.
Et avecquez ce doivent avoir deux foux par an à Noël en l'office du secretain du lieu pour le pain à chanter en ycelle église.
Item, pour treize de leurs serviteurs, treize pors frans de pasnage.
Item, j un cerf et un senglier par an, prins à leurs despens.
Et aussi coustume en ladicte forest pour un hostel nommé Bailleul, séant en la parroisse Notre Dame du Val à Conches, pour païer comme les autres coustumiers.
Item, une autre meson coustumiere en ladicte forest, nommée le Buisson de Bernay, comme les heritages de Nagel.
Et si prent le bailly de ladicte eglise six soulz pour luy et pour son clerc sur les deniers du pasnage d'icelle forest, avecquez disme, et autres menus drois acoustumés.
Guillaume Noël a en la forest de Conchez boiz de chesne vert pour dix soulx de la cherretée, le boiz de fou pour cinq soulx, et le boul pour III s.
la charetée, en forest coustumiere, sans perdre le ferement; tout boiz en gesant, et le sec en estant,  vert en gesant s'il n'y a caable de sept arbres d'une veue, sans amende et sans perdre le ferement.
Et auxi a coustume prendre et avoir en ladicte forest, en essart, le boiz de chesne sec pour III s., la charetée, le fou pour V s.
la charetée, et le boul pour III s.
comme les cinq parroisses, sans perdre ferement.
Item, il puet prendre en la forest coustumiere le boiz d'erable, de saux, de tremble, et de charme vers, sans aucune amende.
Pasturage à toutez ses bestez en tous les moiz de l'an par toute ladicte forest, hors taillez et deffens, reservé le moiz d'aoust, excepté le moiz de may, tant comme se monte ses pors, se ce n'est à la veue des champz, et le moiz d'aoust et de septembre jusquez à ce que le pasnage commence.
Et en oultre a tous ses pors frans à tous les pasnagez de ladicte forest, sans nombre.
Pour lesquellez franchisez, usagez et coustumez dessus desclarés, ledit Noël n'est tenu poïer aucune chose se il n'est trouvé par le verdier, son lieutenant, ou autres des sergens de ladicte forest, fors seullement uns gans du pris de trois deniers tournois à la recepte de Conchez chacun an au terme saint Remy.
Le sire de Rommilly a en la forest de Conches le pasturage, son herbage, son chaufage et son fournel à faire chaux pour son manoir de Rommilly, et le boiz à ses moulins, pour son manoir de Greignousonville, Abacos et Alanause.
Un serf et un senglier d'an en an, à prendre en ladicte forest de Conches, en la maniere que l'en l'a acoustumé à faire.
Et un fou à Noël d'an en an.
Ses pors frans à tous les panages, et le pasturage à ses bestes en la forest et es boiz des Noes.
Et chasser et prendre toutes manieres de bestes et oyseaux sauvages par toute la terre de Conches, es buissons et dehors, excepté notre forest de Conches, la haie de l'abbé de Lire et la haie de Houssemayne; et avecques ce peut tendre toutes manieres de filléz à toutes manieres de bestes groces venant de dehors la forest au droit des buissons où il a sa chasse, et entrer trois perchez dedens la forest sans empeschement des gens du roy.
Et avecques ce peut faire à sa volenté, sans debbat, de la haie de Rommilly et de tous leurs boiz de la terre de Conches.
Et tient ledit seigneur les choses dessus dictes avec son fieu de haubert de Rommilly franchement, aussi comme cil qui plus est franc en ladicte terre de Conches.
Et peut prendre tous malfetteurs tendans auxdictes bestes et oyseaulx sauvages et les prenans en icelle terre, et les doibt amener en prison à Conches pour en faire ce que raison sera.
Maheu de Roye, escuïer, seigneur d'Aunoy et de Portes, a en la forest de Conches, comme quartonnier de la terre de Conches,  chacun an un cerf et un senglier en la maniere comme l'un des quatre quartonniers d'icelle forest ont.
Et tous les pors frans sans nombre à tous les pasnages de ladicte forest; et semblablement les pors de son prevost fieffé, et pour un autre de ses hommes ou famillier tel qu'il veut eslire, chacun un fou à Noël pour son hostel des Portes par livrée du verdier.
Avecques les autres menus drois et franchises« farnchises » dans l’édition de référence., comme les autres quartonniers ont acoustumé prendre en ladicte forest.
Pour lesquelles franchises, usages et coustumes, ledit Mahieu de Roye et ses subgés sont tenus faire quarante jours de garde à la porte de Conches nommée la porte du Val et à la maison lougis d'Astrier en temps de guerre et quant le cas s'offre, à ses propres coustz et despens.
Colin Velu a en la forest de Conches, par privilege de Robert d'Artoys, conte de Beaumont, fait l'an mil IIIC XXI, L pors frans à tous les pasnages, l'erbage à XXX vaches ou autres bestes aumailles, et le mort boys, sans amende.
Pierres Cheron, de Sainte Marguerite, à cause de son hostel appelle « le Vallet », a en la forest de Conches le mort boiz hors deffens senz amende, et en deffens la charetée dudit mort boiz pour trois solz tournois, le fes pour XII d., sans perdre les feremens; item, la chartée de boul pour III s.
s'il est trouvé sur l'esseul de la charette; item, la charette de fou vert V s., à sieute de sergent jusquez à solleil couchant; item, la charetée de chesne vert pour X s., à sieute de sergent jusquez à lendemain solleil levant atendant midi tant seullement, et s'il estoit trouvé ou autre pour lui mesrennant fou ou chesne puis les heures dessusdictes la sieute, ilz n'en pevent estre destournés ne mis en amende.
Item, erbage pour ses bestes hors deffens, en tous les temps« tps » dans l’édition de référence.
de l'an, excepté le moys d'aoust, et aussi que les pors n'y vont point en moys de may, se n'est à la veue des champs, et aussi es moiz d'aoust et septembre jusquez à ce que le pasnage commenche; et se ses bestes sont trouvés eschapés, il paient IIII d.
Et peut cuillir du glan, sans batre et sans monter, sans amende, et se il est trouvé faisant le glané, il pert ce en quoy le glan est, tant à pié que ad cheval, et s'il est trouvé monté, il paie V s.
d'amende.
Et sy peult cuillir du fruitage sans amende, et se il y est trouvé, il pert ce en quoy il est, et aprés la sainte Croix, le peult avoir sans amende, sans rien perdre, et prendre des arbres en la forest pour planter.
Item, il a franchise de pasnage pour ses pors, et pour ce paie au roy unz gans du pris de III d.
au terme saint Remy.
Pierres de Gaillon, escuïer, seigneur de Bougy, a enla forest de Conches et es Noez de la Feriere bois acoustumé, c'est  assavoir la charetée de chesne vert pour X s.t., et la charetée de fou vert pour cinq soulz tournois, et la charetée de mort boiz pour trois soulz.
Item, tous ses pors frans de tous pasnages en icelle forest.
Et pour ce ledit escuïer, ou celui qui a la cause de lui, est tenu faire foy et hommage au roy notre sire et fere dix jours de garde à la porte de Sainte Foy de Conchez touteffoiz que le cas eschiet, et païer chacun an X s.
de vinage au viconte de Conchez au terme acoustumé.
Et pour ce que ledit Pierre se dit avoir plus grans drois en ladicte forest que desclaré n'est cy dessus, comme de pasturage à toutes ses bestes aubmailles hors tailles, comme autres choses qui cy ne sont pas desclarées, ce ne lui avons delivré, pour ce que par le verdier et sergent d'icelle forest, nous n'avons pas trouvé qu'il en ait joy.
Noble homme monsieur Lorimor du Fresne, chevalier, seigneur du lieu et du Mesnil Hardré, a droit de prendre et avoir en la forest de Conches boiz pour ediffier et rediffier le manoir et hostel de Conches, par livrée du verdier; et aussi boiz pour ardoir oudit hostel, par livrée.
Pasturage à cinquante bestes aumailles et leur suite de l'année en icelle forest, excepté ventes, taillez et deffens, en tous les moiz de l'an, excepté le moiz de may.
Et en oultre pasturage à IIII pors et un ver par toute ladicte forest, hors tailles et deffens, et frans de pasnage, reservé le moys de may, se n'est à la veue des champs, et le moys d'aoust.
Et pour ce est tenu faire ung esperons doréz à la recepte de Conches par chacun an.
Tous les prestres, curés ou chappellains venans à la messe le compte ont en la forest de Conches tout bois vert en gesant se il n'y a chaable de sept arbres d'une veue, hors ventes; le bois sec en gesant et en estant en essart et hors essart, sans perdre ferement et sans rien païer.
Item, le bois vert partout par l'amende, c'est assavoir la charetée de chesne pour dix soubs tournois d'amende, et se il est que le coustumier ne soit trouvé du forestier la journée ou lendemain dedens solleil levant atendant midi, posé soit que le coustumier en ait levé la cullée de neuf piés de long, tout le demourant est leur ledit terme passé et lendemain de coustume, sans perdre ferement et sans rien païer; la charetée de fou pour cinq sous d'amende, et n'en dure la sieute que le jour jusquez à solleil resconnaissant, et tout le demourant, comme dit est, et lendemain, est de coustume; la cheretée de boul pour trois soulz tournois d'amende, à sieute de sergent tant comme il est sur esseul de la cherette.
Item, ilz ont leurs pors frans le premier Pasnage, et aux autres pasnages ilz paient pour chacun porc deux deniers tournois, et apréz les pasnages passés leurs diz pors et  aubmailles y pevent estre sans nombre en tous temps, hors taillez et deffens, reservé le mois d'aoust et le mois deffendu, sans rien païer.
Et aussi pevent cuillir des fruitages en ladicte forest hors les ventes, la saincte Crois de septembre passée, et sans dangier.
Et se leurs pors sont néz puis ladicte saincte Crois, ilz ne doivent point de pasnage.
Et en oultre pevent prendre et avoir en ladicte forest le charme, le tremble, l'érable, le saulx, l'espine et genestz, vers et sez, sans en riens païer.
Pour lesquelles franchises, usages et coustumes, lesdiz curés, prestres et chappellains sont tenus chanter et célébrer chacun an III messes ordenaires à diacre et sous-diacre ou chastel de Conches, es chappelles, c'est assavoir l'une le mardi d'aprés la Trinité, la secunde le mardi d'aprés la Toussaint, et la tierce d'aprés le mardi de circumdederunt, esquelles messes tous les curés et chappellains qui y viennent sont tenus poïer à chacune messe I d.
de charité, lesquels deniers sont convertis en pain pour donner aux povres ce jour pour le fondeur; et se aucun deffaut y a, il ne jouira point de sa coustume jusques ad ce que il ait fait son denier à l'autre messe ensuivante.
Messire Robert le Frere, chappellain de la chappelle Saint Challes pres Conches a en la forest de Conches, au droit de sadicte chappelle, droit de prendre et avoir et ladicte forest boiz par livrée du verdier ou de son lieutenant pour maisonner audit lieu de Charles quant il en est necessité et besoing.
Item, peut prendre boiz à ardoir comme les autres coustumiers d'icelle forest, sans pour ce païer aucune chose s'il n'est trouvé malfaisant.
Item, puet et doit prendre es essars d'icelle forest le boiz vert en gesant et le sec en estant, tant pour maisonner comme pour ardoir, sans pour ce perdre son ferement.
Item, pasturage à toutes ses bestes en toute ladicte forest par tous les moys de l'an, hors deffens et le temps deffendu, et ses pors frans à tous les pasnages de ladicte  forest, quel nombre qu'il en ait, sans rien païer.
Pour lesquelles franchises, ledit chappellain et ses successeurs chappelains d'icelle chappelle, est tenu dire ou faire dire chacune sepmaine de l'an une messe et prier Dieu devotement pour le roy notre sire qui fu fondeur de ladicte chappelle.
Robert de Bonneville, escuïer, a en la forest de Conches, à cause de son hostel de la Balifviere, par le don de Pierres de  Courteney, chevalier, seigneur de Conches, donné l'an mil IIC XLVIII, cinquante acres de terre en la forest de Conches; usage pour la maison d'icelle terre; franchise de pasturage pour ses bestes, hors deffens et essars; pasturage et pasnage pour ses pors et pour l'usage de l'ostel, hors deffens et essars; chauffage par livrée.
Jehan de Pommereul, escuïer, seigneur du Moulin Chapel, a en la forest de Conches, à cause de son hostel dudit lieu, hesbergement et chauffage pour son usage, et herbage à ses bestes en tous temps, franchise de pasnage, sans mener ses pors au pasnage, par le don de Robert, seigneur de Conches, en l'an mil IIC XXXVII.
Item, par confirmacion de Pierres de Courteney, seigneur de Conches, en l'an mil IIC XLIII, pour ledit hostel du Moulin Chappel, boiz grant et petit à tous ses usages, son boiz franc de tiers; un cerf et un senglier par an; et se clorre de mur carnellé à sa volontey, et prendre en fieu de Houssemaingne toute beste grande et petite.
Guillaume de Beneis, escuïer, a en la forest de Conches, à cause de son hostel et tenement de la Feriere, par don fait par messire Pierres de Courteney, chevalier, lors seigneur de Conches, à messire Pierres le Bigot, chevalier, et sa femme, en l'an mil IIC XL, en may, outre les autres choses, que eulx se peussent hesbergier, clorre, et retenir audit lieu qui estoit prés de ses boiz, hors deffens, par livrée de ses officiers de la forest, et chauffage et fourniage  à leur volente en tous temps en toute la forest, à chevaulx et charetes, à tous boiz, hors quesnes et foux; et auxi usage en toute sa forest, c'est assavoir herbage à ses bestes en tous temps, et franchise de pasnage sans mener ses pors au pasnage; et oultre pevent donner eaue à ses porz d'emprés le petit moulin, sans destourber ledit moulin.
Les religieux, abbé et couvent de Notre Dame de Lire ont en la forest de Conches, du don de Robert de Courteney, lors seigneur de Conches, cent acres de bois en fons et en boiz en ladicte forest de Conches, en lieu nommé « la Bourgerie », en quoy il retint la chaace tant comme il avoit boiz.
Et avecques ce ont en ladicte forest pasture et herbage franche et quicte pour leurz bestez partout où les autres coustumiers d'icelle l'ont, et leurs pors tousjours qucitez de pasnage.
Desquelles choses ilz sont tenus faire prieres et oroisons pour leurs fondeurs et pour leurs predecesseurs et successeurs.
LES COUSTUMIERS DE CONCHES  Les communs et habitans de la parroice de Bougy ont en la forest de Conches tout boiz sec en estant et le vert en gesant s'il n'y a caable de sept arbres d'une veue, sans amende ne perdre ferement, à sieute de sergent jusques à lendemain prime; le boiz de chesne vert pour X s.
la charetée, à sieute de sergent jusques à soleil couchant, et la charetée de fou pour cinq soulz et celle de boul pour III s., tant qu'il est sur l'esseul de la charete, sans perdre ferement.
Et semblablement pevent prendre en essart le boiz de chesne sec pour trois soulx d'amende la charetée, le vert pour dix soulz la charetée, et perdent le ferement.
Et en oultre pevent prendre en la forest coustumiere le charme, le saulx, le tremble et l'erable vert sans amende par toute ladicte forest.
Item, ilz ont pasturage à toutes leurs bestes en tous les moys de l'an, excepté le moys d'aoust, réservé les tailles et deffens, et les pors qui n'y doivent point aller en may, se n'est à la veue des champs, et auxi n'y vont point lesdiz pors depuis l'entrée d'aoust jusques à ce que le pasnage commence.
Pour lesquelles franchises dessus desclarées, lesdiz habitans et chacun d'eulx sont tenus païer chacun an aux appeaux de septembre chacun un quartier d'avoine qui vault quatre boesseaux, aux appeaux de fevrier chacun XII d., et aux appeaux de may chacun XII d., voisent en ladicte forest ou non, et se ilz y sont trouvés à charete, ilz paient le double de l'avoine et à chacun appel III s.
Les communs et habitans d'Esquiquernon ont en ladicte forest de Conches tout boiz sec en estant et le vert en gesant s'il n'y a caable de sept arbres d'une veue, sans amende et sans perdre ferement, hors tailles, essars et deffens.
Item, ilz ont le boiz de vert pour X s.
la charetée, et le fou pour cinq soulx la charetée, et la charetée de boul pour trois soulz, en forest coustumiere,  sans perdre ferement.
Item, ilz pevent prendre es essars le boiz de chesne sec pour III s.
la charetée, et celle de chesne vert pour X s., et le fou pour cinq et l'autre boiz pour trois soulz, et perdent le ferement au vert et au sec.
Et auxi ont en la forest coustumiere le charme, le saulx, le tremble et l'erable vert sans amende.
Item, ilz ont le pasturage à toutes leurs bestes en tous les moys de l'an, excepté le mois d'aoust et de septembre, jusques à ce que le pasnage commenche, hors les tailles et deffens, et les pors qui n'y vont point en moys de may, se n'est à la veue des champs.
Pour lesquelles franchises, usages et coustumes dessus desclarés, lesdiz habitans sont tenus païer chacun un quartier d'avoine qui vault quatre boesseaux aux appeaulx de septembre se ilz sont trouvez par le sergent, et aux appeaux de fevrier XII d., et aux appeaulx de may XII d.
se ilz sont trouvés comme dit est; et se ilz sont trouvés à charete, ilz paient le double de l'advoine et à chacun appel III s.
Item, leurs pors ne doivent que le premier pasnage se ilz ne vont en forest les autres pasnages durans.
Les manans et habitans du Mesnil aux Bigres ont en la forest de Conchez tout bois mort sec en estant et le vert en gesant s'il n'y a caable, et le puent amener ou apporter ainsi qu'il leur plest sans reprise.
Pasturage à toutez leurs bestez sans nombre en tous temps, exepté le moiz d'aoust, et ne puent mener leurs pors en icelle forest ou moy de may hors la veue des champs, et reservé les ventez et les essars.
Pour lesquelles franchises, usages, coustumes et libertés dessus desclarés, lesdiz hommes et chacun de soy sont tenus païer par chacun an au roy notredit seigneur en sa recepte dudit lieu de Conchez, aux appeaulx du verdier de ladicte forest fais ou moiz de septembre IIII boisseaux d'avoine à la mesure dudit lieu de Conchez, voisent en ladicte forest ou non, et se ilz y amenent charete, ilz paient chacun huit boesseaux et XII d.t.
pour le ples du verdier; et pour les appeaulx qui sont tenus et fais ou moiz de fevrier et ceulx qui mainent charete, ilz paient III s., et par tant sont iceulx habitans frans de coustume au temps de may sans y estre appelez devant le verdier.
Le commun et habitans du Chastelier Doublel ont en la forest de Conchez le boiz sec en estant et le vert en gesant s'il n'y a caablez de sept arbrez d'une veue, sans amende et sans perdre ferement, hors essart, taillez et deffens.
Item, le boiz de chesne vert pour X s.
la charetée, celle du fou pour cinq soulx, et celle de boul pour III s., en forest coustumiere, sans perdre ferement, à  sieute de sergent comme lez autres ramagiers d'icelle.
Et auxi puent prendre en essart le boiz de chesne sec pour III s.la charetée, celle de vert pour X s., celle de fou pour V s.
et celle de l'autre boiz pour III s., et perdent leur ferement au vert et au sec.
Item, ilz puent prendre le charme, le saux, le tremble et l'erable vert en toute la forest, hors essart et deffens, sans amende.
Pasturage à toutez leurs bestes en tous les moiz de l'an, exepté le moiz d'aoust, hors les taillez et deffens, reservé les pors qui n'y vont point ou moiz de may, fors à la veue des champs.
Et de ce que dit est, ne paient aucune chose s'ilz ne sont trouvez par le sergent.
Pour lesquelles franchises, droiz et coustumes, iceulx habitans  paient chacun an quatre boesseaux d'avoinne au terme saint Michiel, et deux soulx tournois aux deux appeaulx du verdier de ladicte forest, c'est assavoir XII d.
en fevrier et XII d.
en may; et ceulx qui ont charete ilz paient huit boesseaux d'avoinne et à chacun appel III s.t.
se ilz vont en ladicte forest et ilz n'y sont trouvéz.
Le commun et habitans de la parroisse de Sainte Foy de Conches, l'une des trois parroisses de Conches, ont droit de prendre et avoir en ladicte forest de Conches la charetée de chesne en forest coustumiere pour dix soulx, à ssieute de sergent pour que ce soyt la culée de neuf piés jusques à lendemain midi, et se le chesne est fourché en deulx et ilz prennent le mendre fourc, ilz ne paient que cinq soulx de la charette, mais qu'ilz puissent abatre sans monter, car se ilz sont trouvés montés, ilz paient cinq soulx pour la montée avec ladicte amende, à telle sieutte comme dit est, pourveu que ce soyt la cullée.
Item, ilz ont la charetée de fou pour cinq soulx, à sieutte de sergent jusquez à soleil rescrust, et se le fou est fourché et ilz prennent le mendre fourc, ilz ne paient que trois soulx tournois d'amende de la charetée; et se ilz montent, ilz paient cinq soulx pour la montée avec ladicte amende, a tel sieutte de sergent comme dit est.
Item, ilz ont la charetée de gros teil pour dix soulx à semblable sieutte de sergent comme le chesne, la charetée de teil à soleil pour trois soulx, et la charetée de teil à teillie pour soixante soulx un denier tournois.
Item, ilz ont la charetée de boul pour trois soulx, à sieute de sergent jusques à tant qu'il soyt hors de la charette.
Et aussi ont la somme de chesne, de fou, de boul et de couldre vert pour deux soulx, le fes de chesne vert pour deux soulx et le fes d'aultre bois pour  douze deniers.
Item, ilz ont le bois vert en gesant et le sec en estant et en gesant par toute ladicte forest coustumiere se il n'y a chaable de sept arbrez d'une veue.
Item, ilz ont l'espine, le saux, le tremble, l'arable, le marsaus et tout aultre bois de telle essence par toute ladicte forest, hors essars, tailles et deffens, sans amende ne perdre ferement.
Et en oultre ont la charetée de chesne vert pour dix soulx, et la charetée de fou pour cinq soulx, et la charetée de teil pour dix soulx, et la charetée de boul pour trois soulx, et tout bois gesant à terre en ycelui essart, la somme à cheval pour douze deniers et perdre ferement, à sieute de sergent tant que ilz soient hors de la veue de l'essart.
Et se ilz pevent avoir les cullées de tous les bois dessus nommés sans estre trouvés du sergent entre la ssieute dessus desclaré, tout le demourant d'aprés la cullée est leur par leur coustume.
Item, ilz puent aller cuillir du fritage en ladicte forest au devant de la sainte Crois, pour perdre la pouche et le fritage se ilz sont trouvés, et se ilz sont trouvés montés, ilz paient cinq soulz pour la montée, et aprés la sainte Crois passée, ilz n'en sont tenus païer aucune chose.
Et semblablement cuillir le glan en ladicte forest, pour perdre le glan et la pouche, et se il est trouvé menant ledit glan, icelle beste est forfaicte.
Item, ilz ont le pasturage à toutes leurs bestes, hors la chiewre, par toute ladicte forest, hors tailles et deffens, excepté le mois d'aoust et les pors qui n'y vont point le moys de may se n'est à la veue des champs, et se ilz y sont trouvés ou moys de septembre, avant que le pasnage commence, ilz paient pour chacun porc IIII d.t.
d'amende pour chacun jour qu'ilz y sont trouvés.
Et aussi puent aller pasturer lesdis pors par toute ladicte forest depuis la saint Michiel jusquez au jour de l'an, excepté taille, les deffens d'Esquinquernon et de la haulte ville, par païant le pasnage coustumier, c'est assavoir pour chacun porc deux deniers à chacun pasnage.
Et en oultre puent prendre pierre et terre en ladicte forest pour eulx hesberger, par perdant le pic et la pelle tant seulement se ilz sont trouvés en ce faysant.
Pour lesquelles franchises,  usages et coustumes dessus desclarés, yceulx habitans et chacun d'yceulx sont tenus païer par chacun an au roy notre sire ou au seigneur de Conches au taux de septembre fayt devant le verdier du lieu de Conches IIII boissiaux d'avoine, et se il y va charette, il paie VIII boissiaux d'avoine, et au taux de fevrier et de may, chacun d'iceulx coustumiers paient douze deniers, et se ilz y vont à charette, ilz paient à chacun des deux desrains taux III s.
Les habitans de Saint Estienne hors Conchez ont telle semblable coustume comme les habitans cy devant desclarés, et en  font toutez et tellez faisances et redevancez comme lesdiz habitans.
Les habitans de Notre Dame de Nagel ont en la forest de Conches la charetée de chesne en forest coustumiere pour diz solz, à suite de sergent pour tant que ce soit la cullée de neuf piez de long jusques à lendemain midi; et se le chesne est fourchié en deux et ilz prennent le mendre fourc, ilz n'en paient que cinq solz de la charetée, maiz que ilz le puissent abatre sans monter, car se ilz sont trouvez montéz, ilz paient cinq solz pour la montée avec ladicte amende, et telle suite comme dit est pourveu que ce soit la cullée.
Item, ilz ont la charetée de fou pour cinq solz à suite de sergent jusques à soleil rescoussé; et se le fourc est fourchié et ilz prennent le mendre fourq, ilz n'en paient que trois solz de la charetée, et se ilz y montent, ilz paient cinq solz pour la montée avecques ladicte amende, à telle suite de sergent comme dit est.
Item, ilz ont la charetée de gros teil pour dix solz, à telle suite de sergent comme le chesne, la charetée de teil pour IIII s.t.
à suite de sergent jusques à soleil, et la charetée de teil à tellier pour LX s.
et I d.
d'amende tournois; et aussi ont la charetée de boul pour III s.
à suite de sergent jusques à ce qu'il soit hors de la charete; et auxi ont la somme de chesne, de fou, de boul et de couldre verte pour II s., et le faiz de chesne vert pour II s., et le faiz d'autre boiz pour XII d.
Item, ilz ont le boiz  vert en gesant et le sec en estant et en gesant par toute ladicte forest s' il n'y a caable de sept arbrez d'une veue.
Et avecques ce ont le saux, l'espine, le tremble, l'erable, le charme, le marsaux et tout autre mort boiz d'icelle essence par toute ladicte forest, hors essars, tailles et deffens, sans amende et sans perdre ferement.
Et en oultre ont la charetée de chesne vert pour dix solz, et la charetée de fou pour cinq solz, la charetée de teil pour dix solz, et a charetée de boul pour IIII s., et tout boiz gesant à terre en essart pour III s.
la somme, la somme à cheval pour XII d.
et perdre ferement, à suite de sergent tant que ilz soient hors de la de l'essart; et se ilz puent avoir la cullée de tous les bois us nommés sans estre trouvés du sergent durant la suite dessus dicte; tout le demourant apres la cullée est leur par leur coustume.
Item, ilz puent cuiller du fruitage en ladicte forest au devant la sainte Crois en septembre, pour perdre la pouche et le fruitage ilz sont trouvés, et se ilz sont trouvés montés, ilz paient cinq solz pour la montée, et aprés ladicte sainte Crois, ilz n'en sont tenus païer aucune chose; et semblablement puent cuillier le glan en ladicte forest, pour perdre le glan et la pouche, et se ilz sont trouvés menant ledit glan sur aucune beste, tout est forfait.
Pasturage à toutes leurs bestes, hors chievres, par toute ycelle forest, hors tailles et deffens et le mois deffendu et les pors qui n'y vont point en moys de may, se n'est à la veue des champs, et se ilz sont trouvés en mois de septebre avant que le pasnage commenche, ilz paient pour chacun porc quatre deniers tournois d'amende pour chacun jour que ilz sont trouvés; et auxi puent aller pasturer leurs diz pors par toute ladicte forest depuis la saint Michiel jusques au jour de l'an, excepté tailles, par païant le pasnage coustumier, c'est assavoir pour chacun porc deux deniers tournois à chacun.
Et oultre ont en ladicte forest la pierre, la terre pour eulx hesbergier, et perdent le piq et la pelle tant seulement se ilz sont trouvés en ce faisant tant seullement.
Pour lesquelles franchises dessus desclarées, lesdiz habitans et chacun d'iceulx sont tenus païer chacun an au roy notre sire ou au seigneur de Conches, aux apeaulx de septembre faiz devant le verdier quatre boesseaux d'avaine, et ceulx qui y vont à charete paient huit boesseaux d'avaine, et à chacun des taux de may et de fevrier, ilz paient XII d., et se ilz y vont à charete, ilz paient à chacun de deux taux trois solz tournois.
Les communs et habitans de Saint Martin du Tilleul Dame Agnez ont en la forest de Conchez le boiz sec en estant et en gesant et le vert en gesant s'il n'y a caable de sept arbres d'une veue, sans amende et sans perdre le ferement, en toute ladicte forest coustumiere.
Item, le boiz de chesne vert en ladicte forest coustumiere pour X s.
la charetée se ilz y sont trouvéz, la charetée de fou pour cinq soulz, et la charetée de boul pour IIII s., sans perdre ferement.
Item, pevent prendre es essars le boiz de chesne sec pour IIII s.
d'amende la charetée, et la charetée de vert pour X s., et perdent le ferement au vert et au sec; et auxi ont la charetée de fou pour cinq soulx, et d'autre boiz pour III s., tout à suite de sergent; et auxi pevent prendre le saux, l'erable, le charme et le tremble vert en la forest coustumiere sans amende.
Et en oultre ont leur pasturage à toutes leurs bestes en tous les mois de l'an, hors tailles et deffens, reservé les pors en may, fors à la veue des champs, et le moys d'aoust et de septembre jusques à ce que le pasnage commence.
Pour lesquelles franchises, lesdiz habitans et chacun d'iceulx coustumiers, ert tant qu'il en y a en ladicte parroice, sont tenuz païer aux appeaux du verdier de ladicte forest de Conches, c'est assavoir aux appeaulx de septembre  chacun IIII boesseaux d'avaine, aux appeaulx de fevrier chacun XII d., et aux appeaulx de may chacun XII d., voisent en la forest ou non, et s'ilz vont à charete, ilz paient chacun trois soulx et huit boesseaux d'avaine.
Bertrand du Mesnil, escuïer, a en la forest de Conchez, à cause de son hostel du Mesnil au Viconte, tout boiz sec en estant et le vert en gesant s'il n'y a caable de sept arbrez d'une veue; le boiz de chesne vert pour X s.
la charetée, la charetée de fou vert  pour cinq solz, et la charetée de boul pour III s., hors essart, sans perdre feremnt.
Et auxi puet prendre en haut essart le boiz de chesne sec pour III s.
la charetée, le vert pour X s., et perdre le ferement au vert et au sec, et le fou pour V s., et l'autre boiz pour III s.
Et avec ce puet prendre en la forest coustumiere saux, tremble, charme, erable vert sans amende.
Item, chacun an, un fou à Noël par livrée du verdier.
Et auxi a ses pors frans de pasnage et sans nombre en ladicte forest; pasturage à sez bestez en tous lez moiz de l'an, exepté le moiz d'aoust, hors deffens et ses pors ou moiz de may, reservé la veue des champs.
Et pour ce est tenu fere en temps de guerre dix jours de garde au chastel et ville de Conchez quant sommé et requis en est.
Et pour ce que ledit Bertrand se dit avoir plus grans droiz en ladicte forest que desclaré n'est cy dessus, comme boiz pour son moulin seant en la rivere de Conchez en tant qu'l luy en fault tant pour la cavée d'iceluy comme pour le tournant, et pasnage pour les pors de ses deux prevosts, celui du Mesnil au Viconte et celuy de Bure, frans à tous les pasnagez d'icelle forest, et ne luy avons pas delivré pour ce que nous n'avons pas trouvé qu'iceluy Bertrand en ait aucunement joy, et luy, sauf à pourchasser en temps et en lieu quant il verra que temps sera.
Les habitans de la Houssoye ont en la forest de Conches le boiz sec en estant et le vert en gesant, hors essart, s'il n'y a caable de sept arbres d'une veue, sans amende et sans perdre le ferement.
Et auxi ont le bois de chesne vert pour dix soulx la charetée, à sieute de sergent du jour à lendemain prime attendant midi, et de fou jusques à soleil couchant pour V s., la charetée de boul pour trois soulz, sans perdre ferement, tant qu'il est sur l'esseul de la charete, hors tailles et deffens.
Et en oultre pevent prendre en essart le boiz de chesne sec par trois soulx la charetée, la  charetée de chesne vert par dix soulx, le fou pour cinq solz, et l'autre boiz par trois soulx la charetée, et perdent le ferement au vert et au sec.
Item, ilz pevent prendre le charme, le saux, le tremble, l'erable en toute ladicte forest, hors essart, sans amende.
Item, ilz  ont pasturage à toutes leurs bestes en tous les mois de l'an, excepté le mois d'aoust, reservé les deffens et les taillez, et les pors qui n'y doivent point aller en mois de may, se n'est à la veue des champs.
Pour lesquelles franchises dessus desclarées, lesdiz habitans sont tenus païer aux apeaux de septembre chacun un quartier d'avaine, et aux apeaux de fevrier XII d., et aux apeaux de may XII d., voisent en ladicte forest ou non, et se ilz y vont à charete, ilz paient le double de l'avaine et trois soulz à chacun apel.
Les communs et habitans de Colandres ont en la forest de Conches le bois vert en gesant et le sec en estant, et tout mort boiz comme erable, saux, tremble et charme, hors tailles, deffens et essart, sans amende.
Item, ont en ladicte forest la charetée de chesne vert pour dix solz d'amende, à suite de sergent jusques à lendemain prime attendant midi; la charetée de fou vert pour cinq solz d'amende, et n'a suite que la journée; et le fourc de chesne et de fou par demie amende, mais que l'en ne prengne le maistre fourq.
Item, ont les coupeaux de boiz vert tant de chesne comme de fou se ilz pevent amener la cullée sans estre trouvéz dedens la suite.
Item, ilz ont le boul vert pour païer de la charetée III s., et n'a de suite, fors tant comme il est en la charete.
Item, la charetée de gros teil pour dix solz d'amende, la charetée de teil à solleaux pour III s., et le teil à faire corde pour soixante soulz, sans perdre la congnie, se n'est en essart, tailles et deffens.
Le pasturage à toutes leurs bestes, excepté les ventes, par tous les mois de l'an, reservé le mois d'aoust et les pors qui n'y vont point en mois de may, se n'est à la veue des champs, ne n'y vont point en mois d'aoust ne de septembre jusques à ce que le pasnage commence.
Item, iceulx habitans pevent prendre es essars et es landes tout mort boiz pour trois solz la charetée, et semblablement la charetée de chesne vert pour dix soulx, et de fou vert pour cinq soulz, à autelle et semblable suite comme en la forest coustumiere; et se es diz essars et landes sont trouvez à tout ferement comme congnie ou autrement, eulx le perdent.
Et de tout ce paient lesdiz habitans, se ne sont bourgois, aux apeaulx de septembre quatre bouesseaux d'avaine, et aux apeaux de février XII d., et semblable ment aux apeaux de may XII d., voisent en la forest ou non; ceulx qui y vont à charete paient aux apeaulx de fevrier pour coustume III s.
et III s.
aux apeaulx de may.
Et auxi paient tous  les pasnages seans chacun an, voisent les pors en ladicte forest ou non.
Les habitans des hameaux de Garnenville ont en la forest de Conches la chartée de chesne pour dix soulz d'amende, à sieute de sergent, pour ce que ce soit la culée de neuf piés, jusques à lendemain midi; et se ledit chesne est fourché en deux et ilz prennent le mendre fourc, ilz n'en paient que cinq soulz de la chartée, maiz qu'ilz le puissent abattre sans monter, car se ilz sont trouvez montéz, ilz paient V s.
pour la montée, avecques ladicte amende et à telle suite comme dit est, pourveu que ce soit la culée.
Item, ilz ont la chartée de fou pour cinq soulz, à suite de sergent jusques solleil resourcé, et se le fou est fourcé et ilz prennent le mendre fourc, ilz ne paient que III s.
de la chartée, et se ilz montent, ilz paient cinq soulz de la chartée avecques ladicte amende, à telle suite de sergent comme dit est.
Item, ilz ont la chartée de gros teil pour X s.
à semblable suite de sergent comme le chesne, la chartée de teil jusques à soleil couchant pour III s., et la chartée de teil à teille pour LX s.
et I d.
Et aussi ont la chartée de boul pour III s.
à suite de sergent jusques à ce qu'il soit hors de la charete.
Et en oultre ont la somme de chesne, de fou, de boul et de couldre verte pour deux sols, et le fes de chesne vert pour II s., le fes d'autre boiz pour XII d.
Item, ilz ont le boiz vert en gesant et le sec en estant en forest coustumiere s'il n'y a caables de sept arbres d'une veue.
Item, ilz ont l'espine, le saulx, le tremble, l'arable, le charme, le marssaux et tout autre boiz mort de telle essence par toute la forest, hors essars, taillez et deffens, sans amende ne perdre ferement; et aussi ont la chartée de chesne vert pour X s.
et la chartée de fou pour V s., la chartée de teil pour X s., la chartée de boul pour III s.; tout boiz gesant à terre en icelui essart; la somme à cheval pour XII d.
et perdre le ferement, à suite de sergent tant qu'ilz soient hors de la veue dudit essart.
Et si puent avoir la culée de touts les boiz dessus dis sans estre trouvés du sergent avant la suite dessus desclarée, tout le demourant de aprés la culée est leur par leur coustume.
Item, ilz puent cullir du fruitage au devant de la sainte Croix, pour perdre la pouche et le fruitage se ilz sont trouvés, et se ilz sont trouvéz montés, ilz paient cinq soulz pour la montée, et aprés ladicte sainte Croix, ilz n'en paient rien.
Et semblablement pevent cuillir le glan en ladicte forest, pour perdre le glaen la pouche, et se ilz sont trouvés sur quelque beste que ce soit, se est forffete.
Et aussi ont le pasturage à toutes leurs bestes, hors la chiesvre, hors taillez et deffens,  et les pors qui n'y doivent point aller ou moiz de may, et se ilz y sont  trouvéz ou moiz de septembre, avant que le pasnage commence, ilz paient pour chacun porc IIII d.
d'amende et pour chacun jour que ilz y sont trouvés.
Et aussi puent aller pasturer leurs diz pors depuis la saint Michiel jusques au jour de l'an, excepté tailles, les plessiz d'Esquinquernon et de la haulte ville, par païant le pasturage acoustumé, c'est assavoir pour chacun porc deux deniers à chacun pasnage.
Et en oultre pevent prendre pierre et terre en ladicte forest pour eulx hesberger, par perdant le pic et la pelle tant seullement se ilz sont trouvés en ce faisant.
Et pour ce sont tenus païer chacun an au roy notre sire ou au seigneur de Conches, au taux de septembre fait devant le verdier IIII boisseaux d'avoine chacun, et se ilz y vont à charete, ilz paient VIII boisseaux d'avoine chacun, et au taux de fevrier et de may chacun XII d., et s'ilz y vont à charete ilz paient à chacun des derrains taux III s.t.
Les habitans de Louvercé ont en la forest de Conches le boiz sec en estant et en gesant et le vert en gesant s'il n'y a caable de sept arbres d'une veue sans amendé ne perdre le ferement.
Et aussi ont le boiz de chesne vert pour X s.
d'amende de la chartée, et la chartée de fou vert pour cinq soulz, et la chartée de  boul pour III s., sans perdre nul feremens.
Item, pevent prendre en essart la chartée de chesne sec pour III s.
d'amende, la chartée de chesne vert pour X s., le fou pour V s., et l'autre boiz pour III s.
la chartée, et perdent leurs feremens se ilz y sont trouvés.
Item, ilz ont en la forest coustumiere le charme,le saulx, le tremble, l'arable vert, sans amende.
Pasturage à leurs bestes en tous les moiz de l'an, excepté le moys d'aoust et hors les tailles et deffens, sans rien païer; et s'ilz estoient trouvez es dictes taillez et deffens, ilz paient pour chacune beste XII d.t.
se ilz n'estoient trouvéz à garde faite, reservé les pors qui n'y vont point ou moiz de may, se n'est à la veue des champs, et les moiz d'aoust et de septembre jusques à ce que le pasnage commence, et paient au pasnage pour chacun porc, voisent leurs diz pors en la forest ou non.
Et pour ce chacun d'eulx paient chacun an II d.t.
et quatre boisseaux d'avoine à troiz terme l'an, c'est assavoir l'avoine au apeaulx du verdier de ladicte forest qui sont tenus en septembre, et aux apeaulx de fevrier et de may, à chacun XII d., voisent e ladicte forest ou non, et ceulx qui y vont à charete paient VIII boesseaux.
Les habitans de la Feriere ont en la forest de Conches chesne vert par pié pour dix solz la charettée, et la somme pour deux solz; la charettée de fou pour cinq solz,et la somme pour de  solz; et se la cullée en est hors, tant du fou que du chesne, ilz demeurent du demourant, perdant amende, hors la sieutte.
Tout mort boiz pour trois solz la charettée, la somme et le fes dudit mort boiz tant verd que sec pour douze deniers tournois.
Lesdiz habitans ont acoustumé prendre et avoir, à la grant coustume que l'en prent en la haulte forest, boys sec en estant et le vert en gesant, sans amende, s'il n'y a caable, exepté aux ples nommés appeaulx, par en poïant pour les ples à deniers chacun qui aura prins boiz douze deniers, et aux ples aux avoines un quartier d'avaine, et se ilz y vont à chareste, ilz poieront chacun huit boesseaux d'avaine, et chacun appel trois solz.
Et avec ce ont lesdiz habitans en icelle haulte forest chesne vert par ple pour dix solz la charettée, et la charettée de fou pour cinq solz, et la somme pour deux solz; et se la cullée en est hors, tout le demeurant est pris par coustume sans riens païer, fors seullement les douze deniers et quartier d'avaine dessusdiz.
Pasturage à toutes leurs bestes par toute ladicte forest en tous les mois de l'an, exepté chievres, par païant le pasnage acoustumé, exepté le moys de may, d'aoust et de septembre que ilz n' y doivent aler fors à la veue des champs jusques ad ce que le pasnage commenche, reservés tailles et deffens.
Et en oultre ont iceulx habitans es ventes livrées à pasturages des bestes tout mort boiz sans amende, fors tant seullement la coustume des ples dessus diz.
Les commun et habitans de Notre Dame du Val ont en la forest de Conches la charettée de chesne en forest coustumiere pour dix solz, à la suite de sergent, pour tant que ce soit la cullée de neuf plez, jusquez à lendemain midi, et se le chesne est fourché en deux et ilz prennent le mendre fourc, ilz n'en poient que cinq solz de la charettée, mes que ilz le puissent abatre sans monter, car se ilz sont trouvés montez, ilz paient cinq solz pour la montée avec ladicte amende et à telle suite comme dit est, pourveu que ce soit la cullée.
Item, ilz ont la charetée de fou pour V s.
à suite de sergent jusquez à soleil rescousé, et se le fou est fourché et ilz prennent le mendre fourc, ilz n'en paient que troiz solz tournois de la charettée, et se ilz montent, ilz poient cinq solz pour la montée  avec ladicte amende, à telle suitte de sergent comme dit est.
Item, ilz ont la charettée de groz teil pour diz solz, à semblable suite de sergent comme le chesne, la charettée de groz teil pour troiz solz tournoys, à suite de sergent jusquez à (soleil couchant, et la charettée de teil à teiller pour soixante solz et un denier tournois.
Et aussi ont la charettée de boul pour troiz solz, à sieute de sergent jusquez à tant qu'il soit hors de a charette.
Et auxi ont la somme de chesne, de fou, de boul et de couldre vert pour deux solz, et le chesne vert pour deux solz le  fez, d'autre boys pour douze deniers.
Item, ilz ont le boiz vert en gesant et le sec en estant et en gesant par toute ladicte forest coustumiere s'il n'y a caable de sept arbres d'une veue.
Et avec ce ont le ssaulx, l'espine blanche, le tremble, l'erable, le charme, le marsaulx, et tout aultre mort boys de telle essence par toute ladicte forest, hors essart, tailles et deffens, sans amende et sans perdre ferement.
Et en oultre ont la charetée de chesne vert pour dix solz, et la charettée de fou pour cinq solz, la charettée de teil pour dix solz et la charettée de boul pour trois solz, et tout boiz gesant à terre en essart pour troiz solz; la somme à cheval pour douze deniers et perdre ferement, à suite de sergent tant que ilz soient hors de la veue de l'essart.
Et si puent avoir les cullées de tous les boys dessus nommés sans estre trouvé du sergent durant la suite dessus desclarée, tout le demourant d'aprés la cullée est leur par leur coustume.
Item, ilz pevent aler cueillir du fruitage en ladicte forest au devant de la saincte Croys en septembre, pour perdre la pouche et le fruitage se ilz sont trouvés, et se ilz sont trouvés montés, ilz poient cinq solz pour la montée, et aprés la saincte Croiz, ilz n'en sont tenus poïer aucune chose.
Et semblablement pevent cueillir le glaen en icelle forest, pour perdre le glaen et la pouche, et se ilz sont trouvés menant ledit glaen sur aucune beste, tout est forfait.
Pasturage à toutes leurs bestes, hors la chievre, par toute ladicte forest, hors tailles et deffens et le moys deffendu et les pors qui n'y vont point en moys de may, se ce n'est à la veue des champs, et se ilz y sont trouvés ou moys de septembre avant que le pasnage commenche, ilz poient pour chacun porc quatre deniers tournois d'amende pour chacun jour que ilz y sont trouvés; et auxi pevent  aler pasturer leursdiz pors par toute ladicte forest depuis la saint Michiel jusquez au jour de l'an, exepté tailes, par poïant le pasnage coustumier, c'est assavoir pour chacun porc deux deniers à chacun pasnage.
Et en oultre ont en ladicte forest la pierre, la terre pour eulx herberger, et perdent le pic et la pelle se ilz sont trouvez en ce faisant.
Pour lesquelles franchises dessus desclarées, lesdits habitans et chacun d'eulx sont tenus poïer chacun an au roy notre sire ou au seigneur de Conches aux taux de septembre faiz devant le verdier de ladicte forest IIII boesseaux d'avaine, et a chacun taux de moy et de fevrier, ilz poient douze deniers; et se ilz y vont à chareste, ilz poient à chacun des deux taux troiz solz tournois.
LA FOREST DE  BEAUMONT  Le seigneur de Groslay, à cause de sa terre dudit lieu de Groslay, a en la forest de Beaumont le Rogier usage de tout le boiz que il fault à hesbergier son manoir de Groslay et fere toutes choses qui audit manoir appartiennent, comme pour mesonner, pour ses vingnes appartenant audit manoir, pour palis à soy clorre, et pour le pont faire et reffaire, qui est dessoubz ledit manoir, de tout boiz qui fault au moulin, et refaire le pont du moullin qui est en la cuisine, pour l'abre dudit moulin, de un fou chacun an à Noèl à chois, hors deffens, de boiz pour charetes et charetilz, charues et herches, pour tant comme il en appartient aux terres et heritages dudit manoir de Groslay, de boiz pour cercles tant comme il lui en suffira pour ses vingnes dudit manoir; et doit prendre toutes ses choses par la livrée du verdier du lieu.
Item, son usage es fourquez, de trois la mendre, par hault et par bas, et es branches jusques aux deux pars de l'arbre, sans livrée, pour son ardoir.
Item, de avoir et tenir ses bestes dudit manoir franches en ladicte forest de pasnage et de pasturage, hors les tailles qui ne sont livréez.
Item, de huit soulx de pasnage et de l'estoublage et de six deniers pour son sergent.
Et auxi a ledit sire de Groslay son boullengier, tavernier et bouchier frans comme ilz ont acoustumé d'estre en ladicte forest.
Colin Noueul, parquier à Grolay pour le roy notre sire, a droit de prendre et avoir en la forest de Beaumont le Rogier, à cause de son office, tout mort boys pour son chaufage qu'il a coustume, et boys à ediffier et reffere le pont dudit lieu de Grolay, et auxi à y fere un sep se mestier est.
Pasturage à toutes ses bestes franchement en ladicte forest sans nombre, hors tailles, et tous ses pors frans sans nombre sans païer pasnage ne estoublage.
Et en oultre, doit avoir sur chacun pasnage de ladicte forest six deniers tournois, et sur l'estoublage six deniers tournois.
Pour lesquelles franchises, usages et coustumes, ledit Colin fet service au roy notre dit seigneur, c'est assavoir quant aucuns prisonniers sont trouvez en ladicte forest et n'ont de quoy païer l'amende, ilz sont prins et mis au sep qu'a ledit Colin, et les garde ledit porquier un jour et une nuit, et puis les doit rendre es prisons dudit lieu de Beaumont.
Et aussi, les bestes qui sont trouvéz en ladicte forest sont amenéez audit parc.
Et d'iceulx prisonniers et bestes est tenu rendre si luy eschappent, et s'il estoit ad ce fere trop feble, il puest prendre les gens du roy et amener audit lieu de Beaumont etc.
Robert Bodin, sergent fieffe du Parc et du Bosc Guillaume en la ville de Beaunont le Rogier, a et puet avoir, à cause de son office de sergenterie, en la forest dudit Beaumont du boiz sec pour son chauffage, à prendre ou dit parc et ou boiz du Bosc Guillaume.
Pasturage à toutes ses bestez aubmaillez, brebis et pors, hors tailles et deffens, et reservé les moiz deffendus; pasturage à tous ses pors frans sans nombre en ladicte forest.
Et doit avoir iceluy Bodin sur chacun pasnage six deniers tournois, et sur l'estoublage semblablement six deniers.
Et en oultre puet avoir et cuillir des fruitagez en icelle forest, comme pommez, poirez, mellez, prunellez et senellez, aprés la sainte Croix en septembre.
Pour lesquellez usagez et coustumez, ledit Bodin est tenu poïer chacun an au roy notre sire au terme saint Michiel six soulx tournois pour choucage, et fere lever les bordiers, fener le foin du roy es prés de Ranneville, etc.
Louis d'Orbec, escuïer, à cause de son fieu de Beaumontel a en la forest de Beaumont pasture à toutes ses bestes en tous temps de l'an, hors taillez.
Un fou chacun an à Noël, livré par le verdier.
Item, ses pors frans au pasnage et estoublage.
Item, son prevost doit avoir VI d.
à chacun pasnage d'icelle forest et VI d.
à l'estoublage.
Et pour ce doibt icelui prevost cuillir, assembler  et païer au roy notre sire le choucage en tant que deu en est oudit fieu.
Item, ledit escuïer a son franc boulanger qui est franc de vendre et acheter par tous lieux de jour en jour du pain en la haie de Beaumont, hors et excepté le jour de mardi, et à aider à fournir de pain la ville de Beaumont.
Item, ledit escuïer est coustumier comme les nobles coustumiers.
Item, il doibt avoir ses pors frans sans nombre.
Pour lesquelles franchises, ledit escuïer est tenu faire X jours de garde au chastel de Beaumont quant le cas s'offre.
Le seigneur et hospitallier de Saint Estienne de Raneville et ses hommes et osmoniers dudit hospital ont en toutes les forests de Normendie, du don de prince de noble recordation le roy Richart, jadiz roy d'Engleterre, duc de Normandie et d'Acquitaine et conte d'Anjou, franc pasnage pour tous leurs pors sans nombre et sanz païer pasnage, et franc pasturage à toutes leurs aultres bestes.
Et coustumes es dictez forez comme les coustumiers d'icelles, ovecques plusieurs autres drois, franchises, coustumes et libertés plus à plain contenues et desclarées es chartres et privileges dudit hospitallier et de ses hommes omosniers et habitans dudit hospital.
Pour lesquelles franchises, coustumes et libertés, ilz sont tenuz faire et dire oroisons et prieres pour le roy notre sire.
Et en ont usé en la forest de Beaumont.
Les religieux, prieur, couvent de Beaumont le Roger ont en icelle forest de Beaumont franchise de pasnage et de pasturage à leurs bestes par toute ladicte forest, hors les deffens et les tailles et les pors qui n'y doivent point aller depuiz la sainte Croix en may jusques à la sainte Croix de septembre.
Et aussi ont en icelle forest chacun an onze folz à Noël à leur choiz.
Et en oultre ont leur usage par toute ladicte forest, hors deffens, par tout l'an, aux branches et aux fours par hault, c'est assavoir de trois fours le mendre, en chesnez et en foux, à deux chevaulx ou à trois asnez, sans l'arbre deshounourer, par livrée du verdier, excepté les fourquez qu'ilz prennent par leur main.
Et aussi ont et doivent avoir chacun an seze geriz convenables à faire huit charteilz et ung pour les espargues, par livrée en presence des sergens fieffés, et de merien tant et tel qu'il en convient de necessité, tant en eaue que hors eaue, à la reparacion de trois moulins nommez les « Neuf moulins », à prendre par livrée.
Et avecques ce ont eschallas, perches et fourches tant comme il en fault à leurs vignes de dessoubz le chastel, qu'ilz tiennent du roy notre sire, chacun an.
Et en oultre pevent lesdiz religieux destarchier leurs chevalx et leurs asnez au val Saint Martin en leur manoir, et amener leur buche en leur chareste touteffoiz que il leur plaist, en la maniere  qu'ilz ont acoustumé.
Et pour ce sont tenus prier Dieu pour le roy notre sire et pour tout le sang roïal, etc.
Guillaume Salmon, sergent fieffé en la forest de Beaumont le Rogier, a droit, quant aucune vente de gros boiz est fete en ladicte forest en la garde d'iceluy Salmon, il, au droit de son office de sergenterie, prent sur chacun arpent deux solz parisis, et soy païer en la main du marchand.
Item, se aucuns vendages sont fais en sa garde ou aucuns arbres vendus par nombre, ledit sergent prent et  a acoustumé prendre sur chacune chouque qui ait un pié entre deux escorchez deux deniers tournois aux despens des marchans.
Item, se aucune livrée de boiz est faicte en sa garde, soit pour les livréez, pour les oevrez du roy notre sire ou pour aucuns gentilz hommez ou autres coustumiers en ladicte forest aïans ce droit de prendre leur maisonner ou herberger en ladicte forest, et qu'icelle livrée ou livréez soient faictes en la garde dudit sergent, ledit sergent y prent et a acoustumé prendre sur chacune chouque deux deniers tournois comme dessus, et le paient lesdiz coustumiers à leur poiement du boiz qui leur est livré, ou le marchant des couppeaulx demourans du boiz prins pour le roy.
Item, ledit sergent a acoustumé prendre chacun an sur la ferme du roy qui s'apelle la « ferme du Bourgon », six poullez qui lui sont poïéz par la main du marchand.
Item, a acoustumé prendre chacun an sur chacun feu des habitans du Chastel de la Lune, du Nouyer, de la Brunetiere, du Chastel Saint Pierre, de Goutiers, du Hamel Calon et du Val Galeren, un denier au terme de Noël.
Item, il prent chacun an sur chacun feu des habitans desdictes parroisses, excepté le Chastel de la Lune, troiz oefs à Pasquez.
Et auxi a toutes les congniez de tous les malfaiteurs qu'il puet trouver par toute ladicte forest quant il y a cas par quoy ilz doivent estre perdues et forfettes, et tous autres oultis semblables.
Et oultre, se iceluy sergent trouve aucuns malfaisans par nuit en ladicte forest ou à jour de ferie et il avient qu'il y ait aucun cheval ou harnoy soit fait ou aucune aultre offence, ledit sergent y a le double de l'amende ou forfaiture selon« seron » dans l’édition de référence.
le cas, sans riens rendre sur le roy,   et de ce qu'il trouve aux autres jours sans ferie et il tienne aucunez forfaiturez soit de cheval ou de harnoiz, le roy n'a siens seullement que les chevaux ou jumens tous nus, et ledit sergent a chareste et harnoiz.
Item, iceluy sergent a et prent chacun an sur la recepte dudit Beaumont IV boesseaux d'avoine, et quant le cas eschiet, iceluy sergent a et prent la moitié du desrain pasnage de ladicte forest qui s'apelle le pasnage aux forestiers, et y paie chacun porc maille, et s'il avient que aucune personne defalle à soy acquiter au jour dudit pasnage, l'en paie pour chacun porc X s., sur  quoy ledit sergent a la moitié de toutes les forfaitures.
Et auxi  a acoustumé prendre sur l'estoublage XII d., et sur les deux premiers pasnages, à chacun XII d.
Item, sur la foire de saint Laurent dudit Beaumont, uns gans qui luy sont payéz par l'aministrateur de la maladrerie dudit Beaumont.
Et a ledit sergent toutez ses bestez franchez de pasturage par toute ladicte forest, hors taillez.
Et en oultre a tous ses pors frans sans nombre à tous les pasnagez d' icelle forest.
Et ovec ce a et peut prendre par toute icelle forest boiz pour son chauffage où il luy plaist, et peut prendre le fou par le pié et amener en charete et tout ainssy comme il veult, hors essars et deffens, lequel fou luy sera livré par le verdier ou son lieutenant.
Item, il puet chacier à toute beste à pié clos et tout autour prés ou environ d'icelle forest et en icelle.
Et a sur chacun coustumier de sa berge deux gerbes de blé par chacun an.
Item, a acoustumé prendre et avoir sur chacun plais du verdier douze deniers.
Et auxi ledit sergent a acoustumé prendre et avoir sur chacun des boullengers de Beaumont la moitié de chacun pain de deux deniers que chacun paient chacun moiz au roy notredit sire, et ce appelle les furgons.
Pour lesquelles franchises, usagez et coustumez, ledit sergent est tenu garder ladicte forest en sa garde comme sergent à cheval en icelle forest, et rendre des meffais qui y sont fais fere ses rappors, mettre ses amandes devant le verdier de ladicte forest ou son lieutenant.
Et aussy est tenu fere venir ens en la recepte  dudit lieu de Beaumont toutes lez avainez, amendez et exploiz appartenant à son dit office, et tous ses diz exploiz sommer et emplir la somme au recepveur dudit Beaumont.
Et auxi est tenu fere païer tous les marchans qui ont et achetent dez ventez en ladicte forest, sauf tant que se il fut aucuns instruction, arrest ou ordonnances à requeste du procureur, il a et doit avoir XII d.
de chacun exploit; et fere autres servicez qui à son dit office de sergenterie appartiennent.
Philippot Legrant et les subgéz de son fief a en la forest de Beaumont le Rogier tout mort boiz pour son ardoir et le boiz sec, hors essart, en coustume.
Et auxi doibt avoir ses pors frans de pasnage en ladicte forest sans nombre et sans païer pasnage ne estoublage.
Et en oultre y doibt avoir ses bestez aumaillez franchez sans nombre.
Item, puet prendre VI d.
sur chacun pasnage du roy en ladicte forest, et autant sur l'estoublage.
Pour lesquelles franchises, libertés, usages et coustumes dessus desclarés, ledit Philippot est tenu à estre et fere venir quant le prince fait chasser en ladicte forest tous les dessus nomméz subgéz de son dit fieu et que ilz soient entre le boiz de Grantmont et le moulin de ia Vacherie en tiltre pour garder que les bestez ne bougent de la  forest dudit Beaumont en celle de Conchez; et se ilz deffailloient qu'ilz n'y fussent, ilz paieroient pour l'amende XXX s.t.
ou un beuf blanc.
Les hommes et omosniers de la priouré de la Trinité de Beaumont le Roger ont droit de prendre et avoir en la forest de Beaumont leurs pors frans sanz nombre et sanz poïer pasnage.
Item, leurs bestes en la pasture par toute ladicte forest, hors les deffens.
Item, le bois sec en estant et en gesant et le vert en gesant, hors deffens.
Item, lesdits omosniers ont et pevent avoir en icelle forest toutes les aultres menues coustumes, franchises et usages que ont et prennent en icelle forest les aultres coustumiers d'icelle à cause desdits religieux.
Pour lesquelles franchises, coustumes et usages dessus desclerées, lesdits religieux sont tenus fere pour le roy notre sire, pour leur fondeur et pour leur donneur, prieres et oroisons.
Et est du don de Rogier de Beaumont, confermé par le roy Henry d'Angleterre, duc de Normandie, l'an mil C XXXI, le XXXe de son regne.
Dame Marie Painel, dame de Marebeuf et de Beaumesnil, a en la forest de Beaumont le Rogier pasturage à toutes ses bestes aubmaillez sans nombre franches, hors tailles et deffens.
Et auxi a ses pors frans sans nombre en icelle forest, hors tailles.
Et auxi le prevost de la Jouenniere a ses bestes aubmailles franches de pasturage en ladicte forest sans nombre, hors tailles, et ses pors frans sans nombre en icelle forest sans en païer pasnage.
Et en oultre iceux prevosts et chacun d'iceux ont droit de prendre et avoir chacun six deniers tournois sur chacun pasnage de ladicte forest; et auxi semblablement doivent avoir sur l'estoublage d'icelle forest chacun six deniers tournois.
Et ledit prevost de la Jouenniere, à cause de sadicte prevosté, a droit de prendre et avoir chacun an sur la recepte de Beaumont le Rogier à la saint Michiel XV bouesseaux d'avaine à la mesure du grenier dudit lieu; et pour ce est tenu fere venir ens les advenages de sa dicte prevosté.Et avecques tout ce que dit est, icelle dame a acoustumé prendre un fou vert en ladicte forest par livrée du verdier, hors deffens, et le mener en son hostel, sans merq, et toute telle semblable franchise comme les autres coustumiers adveniers du rain de ladicte forest, et icelle mener à la Jouenniere et de la à Beaumesnil.
Pour lesquelles franchises, usages et coustumes, ledit prevost de la Jouennerie est tenu fere et assembler à la recepte dudit lieu de Beaumont sept solz cinq deniers maaille poitevine tournois chacun an pour le choucage; et auxi est tenu estre au jour de la Trinité au dit Beaumont devant le viconte ou son lieutenant, et fere venir tous les  hommes resseans de sa prevosté, et pour ce faire doivent avoir chacun desrée de pain.
Guillaume Viart a en la forest de Beaumont le Rogier et puet metre tous ses pors frans de pasnage en ladicte forest; et auxi a droit de prendre chacun an aux pasnagez de ladicte forest six deniers pour ses gaiges.
Pour lesquelles franchises dessusdictes, ledit Viart est tenu par chacun an cuillier et assembler chacun an certain soucage qui se monte seze soulz cinq deniers tournois et le rendre et païer chacun an à la recepte dudit Beaumont au terme saint Remy.
Monsieur le conte de Harecourt a acoustumé prendre et avoir en la forest de Beaumont le Rogier les franchises qui ensuivent, c'est assavoir troiz foux chacun an, l'un pour cause de son manoir du Tilleul Othon, l'autre pour la Herpigniere, et le tiers pour la Foustellaye, avec les chaables d'iceulx, lesquielx il peut fere amener en ses diz manoirs pour son user.
Item, il peut avoir chacun jour deux asnes ou un cheval pour amener buche, laquelle il fait bucher en prenant de troiz fours l'un ou toutes les branches d'un arbre, excepté le couppel et sans deshounourer l'arbre; et peut faire descharger ladicte buche en l'ostel de son franc boullenger demourant en son fieu dudit lieu du Tilleul, ou en son manoir de la Herpigniere, et d'illec fere venir à charoy en son dit manoir du Tilleul par le congié du verdier ou son lieutenant.
Et si doit avoir ses pors frans sans nombre et sans païer pasnage, avec le pasturage pour ses bestes.
Item, son franc boullenger demeurant ou fieu d'Yvry peut avoir ses bestes en pasture en icelle forest, et ses pors frans sans nombre et sans païer pasnage.
Et si a semblables toutes et telles coustumes et franchises comme dessus est dit à cause de son manoir de la Herpigniere, reservé le boullenger.
Item, chacun des prevosts de la Herpigniere et de la Foustellaye prent sur chacun pasnage VI d., et pour ce doivent assembler le choucage.
Le prieur et malades de la maladerie de Beaumont le Roger  ont acoustumé prendre et avoir en ladicte forest les choses qui ensuivent, premier le bois vert en gesant et le sec en estant, hors caable ordinaire, avec le boiz pour ardoir a deux asnes et un cheval, les branches de hault en bas, hors essars et tailles; et aussi ont acoustumé avoir le tiers fourc, soit fou ou chesne; et en oultre les foux rongneux par pié, hors :essars.
Item, ilz ont boiz par livrée du verdier pour eulx herbergier, et aussi pour le moulin foulleres, ovec les baies et escluses; et aussi mort boiz par livrée  pour chauffer leur moulin fouleres, et le amener à un cheval ou deux asnes par jour.
Item, ilz doivent avoir leurs pors frans en ladicte forest sans nombre et sans païer pasnage ne estoublage.
Et en oultre pevent avoir leurs bestes aumailles franches en icelle forest et sans nombre, hors deffens et tailles.
Item, ilz doivent avoir fueillée pour leurs loges de la foire de saint Laurens.
Et pour ce doivent païer au verdier et aux sergens ledit jour à chacun uns gans; ou le verdier ou son lieutenant peut arrester la boiste.
Lesquelles franchises, usages et coustumes leur furent données pour Dieu et en omosne par le conte de Beaumont le Roger.
L'abbé et confraires de Saint Martin de Beaumont le Roger  ont en la forest dudit Beaumont les franchises qui ensuivent, c'est assavoir leurs pors frans à tous les pasnages d'icelle, tant en la forest que dehors.
Item, la coustume a fou en ladicte forest comme les autres coustumiers d'icelle.
Et leur furent lesdictes franchises données par Robert, conte de Meullenc, pour fere anniversaire par chacun an par lesdiz confraires en ladicte eglise Saint Martin.
Les religieux, prieur et couvent de Grantmont jouxte le Chastel de la Lune ont en la forest de Beaumont le Rogier, par privilege donné du roy Philippe régnant l'an mil IIC LXXIII ou moiz de juillet, tout ce qui leur est necessere en icelle forest.
Et pour ce sont tenuz faire prieres et oroisons de jour en jour.
Pierres Varin, sergant fieuffé en la forest de Beaumont, a coustume prendre et avoir en la forest de Beaumont, à cause de sa serganterie, four vert par pié par toute la forest sans livrée, hors essart, sans amende et sans perdre le ferement; toutes ses bestes franches de pasturage par toute ladicte forest, hors taillez; et auxi est franc de pasnage pour ses pourceaux à tous lez pasnages d'icelle forest; et puet prendre toutes bestes à pié cloz en l'ourée de ladicte forest; et en oultre a cause de prendre et avoir la moitié de toutez les amendes prinsez à jour ferié et de nuit, et avoir autant que le roy; et puet prendre à chacun de deulz pasnage de ladicte forest douze deniers par chacun an.
Avec ce est franc de fouage et toutez taillez à cause de sadicte serganterie et du service d'icelle; avec autrez drois et franchisses contenues es dictez lettres de priviliege, sans en païer aucunez rentes ne redevanchez.
Guillaume du Val, escuïer, seigneur du Val, Saint Aubin le Guichart et de Goutieres, a en la forest de Beaumont le Rogier, à cause de son noble fieu du Val, un fou au Noël chacun an à son chois, sans caable, par livrée du verdier; le bois sec en estant et en gesant et le vert en gesant se il n'y a caable ou deffens.
Item, de trois fourcz, un, soit de fou ou de chesne.
Et auxi doit avoir ses pors frans en icelle forest sans nombre et sans païer pasnage.
Et en oultre doit avoir toutes ses bestes franchement en icelle forest, hors deffens et reservé le chievre et les tailles et deffens.
Item, doit avoir toutes et samblablez coustumez et franchises comme ont et pevent avoir les autrez coustumierz de ladicte forest.
Et icellez coustumez prendre et mener à II asnez et à un cheval.
Et auxi le prevost dudit fieu du Val, pour raison et à cause dudit fieu du Val, a droit de prendre et avoir en icelle forest toutez et semblablez franchisses comme dessus sont desclariéz, sauf et reservé que il ne doit point avoir de fou.
Et doit prendre sur chacun pasnage d'icelle forest six denierz.
Item, doit avoir icellui Guillaume du Val, à cause de sondit fieu de Saint Aubin le Guichart, toutes et tellez franchises, libertéz et coustumez comme desclariéz sont cy dessus; et n'a point le prevost dudit Guillaume du Val, en icellui fieu de Saint Aubin nullez coustumez; et le prevost du fieu de Goutieres pour ledit du Val a en icelle forest toutez tellez et samblablez franchisez et coustumes comme desclariées sont en son fieu du Val, sans rien excepter ne retenir.
Pour lesquellez franchises, usages et coustumez dessus desclariéz, ledit Guillaume du Val doit fere X jourz de garde à cause de son dit fieu du Val à la porte du chastel de Beaumont touteffois que le cas s'offre; et auxi samblablement en doit X jourz dudit lieu à cause de son dit fieu de Saint Aubin; et les prevoz dudit Guillaume du Val sont tenus à asambler le chouquage deu au roy notre sire en sa recepte dudit lieu de Beaumont, et cueillir sur les hommez qui le doivent es dictez terrez; et samblablement sont tenus iceulx prevoz à fere venir lez hommes reperans es dictes terres le jour de la Trinité audit lieu de Beaumont pour dancer et chanter une chansson selon l'usage sur ce fait, et ad ce fere y doivent estre lesdiz prevoz, et doivent ad ce fere iceulx hommez avoir chacun I pain d'un denier livré par le viconte dudit lieu de Beaumont.
Jehan, seigneur de Tournebu, à cause de son fieu et terre de la Vacherie, a en la forest de Beaumont le Rogier bois par livrée  du verdier de ladicte forest necessaire pour la redificacion de son moulin, maison et pont d'icellui seant au Val Galeren.
Item bois par livrée dudit verdier ou de son lieutenant, pour ardoir et chauffer de son dit hostel de la Vacherie.
Item, doit avoir et prendre chacun an au Noël par livrée du verdier ou son lieutenant I arbre de fou, sans ce que pour icelle franchises, coustumes, libertés et usages, icellui Jehan de Tournebu soit tenu pour ce païer aucune chose.
Item, que pour raison et à cause de son dit manoir dudit lieu de la Vacherie, il doit avoir le curé, prevost, et le monnier dudit lieu de la Vacherie frans en ladicte forest des usages et libertés qui s'ensient, c'est assavoir chacun d'iceulx curé, prevost et monnier, pasturage à toutes leurs bestes par toute ladicte forest, excepté tailles, essars et deffens, et seulement leurs pors frans au pasnage d'icelle forest, pourveu qu'il soient demourans sus lez lieux où ilz doivent demourer.
Et auxi sont coustumierz à prendre bois en ladicte forest, par païant toutez et telles amendez comme les autrez frans coustumierz de leur essence.
La degerpie Raol Gobes, prevoste de  Goutieres, a enla forest de Beaumont le bois sec en estant et le vert en gesant, esrachiéz tout bois de la rachine, hors essars et hors caablez et deffens.
Et auxi doit avoir toute et telle samblable coustume comme les autrez coustumierz du rain d'icelle forest.
Et puet aler à ladicte coustume à un cheval ou deux asnes.
Et en oultre doit avoir tous sez pors frans sans nombre en icelle forest et sans païer pasnage; et avec ce ses bestes aumaille franches en ladicte forest sans nombre, horz tailles.
Item, elle puet prendre et avoir sur chacun pasnage d'icelle forest six denierz, et sur l'estoublage dudit lieu six denierz.
Pour lesquelles franchises et coustumes dessus desclariéz, ladicte prevoste est tenu fere venir et asseoir à la recepte dudit Beaumont le choucage sa prevosté qui se monte X s.
IIII d.
Et si doit fere venir le jour de la Trinité tous les hommez de sa prevosté qui pour leur fere dire une canchon; et pour ce fere doivent avoir chacun derrée de pain.
Mahiet Lambert, sergent fieffé des ples anuelz de Launoy, a en la forest de Beaumont, à cause de son office, d'estre franc coustumier comme les bourgoiz et coustumiers dudit Beaumont.
Item, toutez ses bestez franches sans nombre par toute ladicte forest sans riens poïer.
Item, ses pors frans sans nombre à tous les pasnages et estoublagez dudit Beaumont.
Item, à chacun pasnage et estoublage, VI d.
t.
Item, franc de bourgon et gerbage, et franc de taille ou assiete faicte pour ladicte forest.
Item, il a et doibt avoir ou parc dudit Beaumont ses bestez aumaillez pour poïer chacun an au roy XII d.
pour chacune vache et VI d.
pour chacun véel.
Pour lesquellez franchises, usagez et coustumez dessus desclarés, ledit Mahiet est tenu fere chacun an assembler et fere venir ens en la recepte dudit Beaumont XIX s.
des ples anneux au terme de Pasquez; item, seullement assembler et fere venir ens en ladicte recepte pour vinage et souchage XXVII s.
VII d.
obole t.
au terme saint Michel, et auxi les avoinnez qui deubz sont en la parroisse de Launoy au terme saint Michiel.
Colin Fougues, sergent fieffé en la forest de Beaumont, en la sergenterie de Baart, a en ladicte forest de Beaumont, à cause de ladicte sergenterie, ou buisson de Bart tout mort boiz pour son chauffage sans amende et sans perdre ferement; tous ses pors frans sans nombre en icelle forest à tous les pasnages et à l'estoublage; pasturage à toutes ses bestes ou dit buisson en tous les temps de l'an et ses pors samblablement, hors tailles.
Item, a ou dit buisson tous fruitages comme pommes, poires, mellez et autres fruitages quelconques, hors la fayne et le glan.
Item, sur chacun pasnage six deniers tournois, et sur chacun estoublage semblablement six deniers.
Et auxi a en icelle forest, hors deffens, le fou vert en estant pour païer neuf soulz d'amende, et le chesne vert pour dix huit solz d'amende, et qu'il ne vaille point plus que l'amende.
Item, a sur chacune vente de gros boiz faicte en sa garde, sur chacun arpent deux solz six deniers tournois, et sur chacune vente de mort boiz, sur chacun arpent deux solz.
Et s'il y avoit en sa dicte garde aucuns arbres versés ou coupés, il doit avoir sur chacune chouque deux deniers tournois à estre païéz par la main du marchand, pourveu qu'il y ait un pié entre deulx escorches.
Pour lesquelles franchises, ledit sergent doit assembler et fere venir ens chacun an en la recepte de Beaumont le Rogier six septiers et demi d'avaine, desquieulx six septiers et demi d'avaine, icelui Colin en doit XXII boesseaulx, à païer au terme saint Michiel.
Michault le Petit, dit Quellot, franc vavasseur, a cause de son hostel de Bart, a en la forest de Beaumont le Roger toutes ses bestes franchez, hors deffens, et à chacun pasnage et estoublage ses pors frans sanz rien païer.
Item, il a de son droit à chacun d'iceulx pasnages et estoublagez six deniers tournois.
Pour lesquelles franchises dessus desclarées, ledit Michault, en nom que dessus, est tenu faire et assembler chacun an au roy cincquante soulz tournois pour le fieu à cheval, qui se paient moittié à Pasques et moittié à la saint Remi.
Jehan du Fay, escuïer, et damoiselle Perrote, sa femme, à cause d'elle, ont en la forest de Beaumont, à cause de leur hostel de Conchéz, pasturage et herbage pour leurs bestes sans nombre en ladicte forest, hors deffens; pasnage et estoublage pour leurs pors sans nombre et sans rien païer; un fou a Noël par livrée du verdier de ladicte forest ou son lieutenant; item, de trois fourques un, le mendre, et les pevent admener à un cheval ou à deux asnez; et tous autres menuz drois que ont et prennent en ladicte forest les coustumiers d'icelle, sans rien païer.
LES COUSTUMIERS DE BEAUMONT  Les habitans des paroisses de Beaumont le Roger, Notre Damme de Vieilles, Saint Pierre de Beaumontel, Saint Leonart de Beaumont, Saint Nicolas, la parroisse de Bart, les habitans du Chastel de la Lune, les habitans de Launoy, les habitans de Saint Liger  ont acoustumé prendre et avoir an la forest de Beaumont les franchises, coustumes et libertés qui ensuivent : Et premierement, ilz ont et doivent avoir tout boiz seq, hault et bas, hors les essars.
Item, ilz ont et doivent avoir de troiz fourques un, noés a plain pie de terre, le mendre, soit vert ou seq, hors les essars, pourveu que cellui qui l'abatra le puisse abatre tout d'un costé, sans bouger ne muer aucunement son pié du lieu là où premierement l'aura mis en abatant icellui.
Item, ilz ont et doivent avoir tout fresne, tremble, booul, erable, et tout autre mort boiz, soit vert ou seq, hors les essars, excepté l'espine.
Item, ilz ont et doivent avoir tout boiz rompu et esrachié tout hors, soit vert ou seq, hors les essars, excepté pommier, perier, allier, meslier, et esglentier.
Item, ilz ont et doivent avoir toutes les branches que ilz pourront coupper de terre à une hache de quatre piés et demi de manche, à pie paulmé, la teste franche, poient vertes ou sesches, hors les essars, excepté des arbres fruit ; portans devant nommés, pourveu toutesvoies que en ce faisant ilz ne deshounourent aucunement l'arbre.
Et pour coupper tout le boiz dessusdit, ilz ne perdent nulles congnies, se ce n'est la journée que en tient les ples de la forest ou à ferie.
Item, se lesdiz coustumiers  veullent couper autre boiz en ladicte forest, ilz pevent prendre un chesne vert pour dix huit solz d'amende, hors les essars, et se ilz sont trouvés coupant,ilz perdent leurs congniéez; et se il y a sec tant que la congnie y puisse entrer par sec, ilz en paient neuf solz d'amende et sans perdre la congnie; et se il  est sec par le coupel, apellé esquoquenart tout vert, neuf solz; et se il y a sec par pié, quatre solz six deniers, vienge le sec de hault ou de bas.
Item, pour un fou tout vert neuf soulz, et se il y a sec par pié quatre solz six deniers, et se il est esququenart tout vert quatre« qautre » dans l’édition de référence.
soulz six deniers, et se il y a sec par pié XXVII d., vienge le sec de hault ou de bas.
Item, pour une recepée verte trois soulz, et se il y a sec dix huit deniers.
Item, pour un fourquet de chesne vert neuf solz, et se il y a sec quatre solz six deniers.
Item, pour un fourquet de fou vert quatre solz six deniers, et se il y a sec XXVII d.
Item, pour un estoc de fou vert deux solz, et se il y a sec XII d.
Item, ilz pevent prendre toutes les branches de chacun arbre, soit chesne ou fou, excepté le coupel de l'arbre, pour trois solz d'amende, excepté des arbres fruit portans dessus nomméz.
Item, pour une espine verte trois solz, pour un houx cinq solz, pour une couldre verte trois solz.
Et pevent prendre de leur coustume tout le boiz que une couldre aura geté, excepté la maistre couldre.
Item, ilz pevent prendre souchez de sept piez et demi de long ou de mains, soient vertez ou sechez, hors essars, et sans amende, excepté des arbres fruit portans.
Item, se lesdiz coustumiers prennent aucuns des arbres dessus diz qui vaille plus que l'amende, il leur sera deffendu et demourera au seigneur se ilz y sont trouvéz, et si paieront l'amende.
Et pevent prendre lesdiz coustumiers toutes les choses dessus dictes touteffoiz que il leur plaira, de jour et non à ferie, sans demander congié; et se lz sont trouvéz de nuit ou à ferie, ilz paieront l'amende double.
Et se aucune vente a esté usée en ladicte forest, hors essars, elle doit estre livrée aux diz coustumiers si tost que XV ans seront passés aprés la getée d'icelle, se rendable est, pour rendre leurs coustumes comme en l'autre forest.
Item, se lesdiz coustumiers prennent un aillier vert, ilz en paieront soixante soulz et un denier d' amende, et autant pour un esglentier.
Item, lesdiz coustumiers pevent prendre de leur coustume, aprés la sainte Croix en septembre, en arbres ou dehors, pommes, poires, melles, alliez et noiez, hors essars, et que il ne soit ferie.
Item, se lesdiz coustumiers treuvent aucune beste sauvage morte en ladicte forest, hors essars, ilz la pevent prendre et emporter comme leur coustume sans demander congié et sans amende, pourveu que ce soit demourant de loup ou qu'elle ait esté devourée d'aucunes bestes.
Item, lesdiz coustumiers en pevent mener ou fere mener toutes les coustumes dessus dictes chacun pour soy à cheval ou à arne, ou emporter ou fere emporter; et quant leurs dictes coustumes aront reposé une nuit ou plus à leurs maisons ou dehors ladicte forest, ilz la pevent vendre et livrer l'un à l'autre, et mener  par toute ladicte coustume à charete ou à chevaulx; et en pevent eulx hesbergier ou clorre et faire tous leurs usages et prouffis qui leur plaira.
Item, se lesdis coustumiers prennent un arbre qui soit vert et sec et ilz sont en ce trouvés ou reprins, ilz doivent païer demie amende, c'est assavoir d'un chesne neuf soulz et d'un fou quatre soulz six deniers, non obstant que l'arbre soit coupé par le sec et que le vert se rompe au cheoir; et se ilz coupent un arbre tout sec qui rompe un autre au cheoir, soit vert ou sec, ledit arbre rompu sera de leur coustume et sans amende.
Et si pevent lesdiz coustumiers couper bastons à lier leurs sommes de boiz en ladicte forest, de tel boiz comme ilz voulrdront, excepté boiz fruit portant.
Item, lesdiz coustumiers pevent mettre leurs pors en ladicte forest sans congié demander, depuis que la sainte Croix sera passée, et pevent aller en ladicte forest jusques à la sainte Croix de may, et depuis que ycelle sainte Croix de may sera passée, leurs pors pevent aller aux ourailles de ladicte forest tant avant que l'en puisse veoir le cler des champs; et ne puet ou doit avoir en ladicte forest nulz pors villains, se ce n'est aux deux premiers pasnages tant seullement.
Item, les bestes aubmailles desdiz coustumiers pevent aller tout au long de l'an en ladicte forest à la veue du cler des champs; et se leurs dictez bestes sont trouvées plus avant que la pasture où ilz doivent aller, se ilz y sont trouvéez à garde faicte, ilz seront perduez;et se elles y sont trouvéez et ilz ne soient à garde faicte, ilz paieront chacune beste quatre deniers la premiere foiz, et la seconde pour chacune beste VIII d., et à la tierce foiz ile seront forfaites.Et si pevent aller leurs dictez bestes tout au long du val Saint Martin et au long du chemin de Bernay.
Et sy pevent prendre lesdiz coustumiers tout le bois qui est ou sera ou dit chemin sans amende.
Et pour ycelles coustumes et pastures, paient par chacun an au conte dudit Beaumont certaines avainez et autres rentez au receveeur du lieu, renduez audit Beaumont, selon ce que ilz sont enrooléez; et si paient pour chacune vache chacun coustumier deux deniers, une gueline, un denier et trois eufz; et doit on venir querir ledit pasturage chiex lesdiz coustumiers, et est apellé bourgon; et se leurs dictez vachez ne vont en ladicte forest, ilz ne paient riens dudit bourgon.
Item, lesdiz coustumiers paient choucage et vinage rendu audit receveeur par les mains des prevostz des seigneurs soubz qui lesdiz coustumiers sont demourans.
Item, ilz paient aux deux sergens fieffés d'icelle forest chacun coustumier  deux guerbes.
Item, touteffois qu'il y a pasnages en ladicte forest, ilz paient au premier pasnage pour chacun porc deux deniers, et au second pour chacun porc I d., et au tiers pour chacun porc une maaille, lequel tiers pasnage est aux deux sergens fiefféz.
Item, se la paisson de ladicte forest n'est vendue jusques a dix livres, il n'y doit avoir nulz pasnages et doit demourer aux diz coustumiers de leur droit.
Item, se lesdiz coustumiers deffailloient d'acquicter leurs diz pors, par quoy ilz deussent estre forfais, ilz paieront pour chacun porc dix soulz par ladicte forfaiture tant seullement.
Et se leurs diz pors estoient aduiez aux jours des pasnages, ilz les pevent  acquicter comme ses ilz estoient prins sans forfaiture et sans amende.
Item, lesdiz coustumiers pevent aller à leur coustume en tous temps, excepté tant comme le boiz est deffendu, et ne le doit estre fors seullement le mois de may, et tant comme il est en deffens, lesdiz coustumiers pevent aller à leur coustume par tout le pasturage aux vachez devant desclairé.
Item, se ilz coupent un chesne vert au dessus de neuf piez, ilz paient pour l'escoupeleur XV s., et s'il y a sec sept solz six deniers, et se il est esquoquenart vert ilz paient pour escoupeleure six solz, et s'il y a sec XII d.
Item, tous les parroissiens de Saint Leonart de Beaumont et de tout le hamel de Beaumont la ville, tant en ladicte parroisse: de Saint Leonart comme en la parroisse de Saint Pierre de Beaumont, ont et doivent avoir en ladicte forest toutes et telles coustumes comme les coustumiers devant diz; et pevent aller leurs vaches parmi le parq tout au long de l'an pour XII d.
la vache et six deniers le veel, et se ilz n'y vont, ilz ne paieront.
Et ne paient avainez ne guerbez, excepté ceulx de Beaumont la ville en tant comme il en y a en la parroice de Beaumont qui paient guerbez, bourgon et choucage comme les autres coustumiers; et si paient tous les pasnages, et doivent aller aux huages.
Item, les parroissiens et coustumiers de Saint Nicolas de Beaumont, de Beaumontel, de Saint Aubin, de Baart et de la bourgoisie de Beaumont ont et doivent avoir en ladicte forest toutes et tellez coustumes comme les coustumiers devant diz, fors que ilz n paient riens des avainez du guerbage, maiz ilz paient le choucage et si doivent aller aux huages dudit conte quant il chace en ladicte forest trois fois l'an se ilz y sont semons, et doivent avoir  chacun derrée de pain pour jour.
Et ont acoustumé les boullengers de ladicte bourgoisie à couper chacun lundi chacun un fourgon de la grosseur« grsseur » dans l’édition de référence.
de plain poing et la saïette au forestier entre les deux doiz, et en pevent porter tout ledit lundi jusques à ce qu'ilz soient trouvez; et pour ce paient chacun un pain le mois, moictié au conte et moictié aux deux sergens fieffés.
Item, les habitans du Chastel de la Lune ont toutes et telles coustumez comme les bourgois de Saint Nicolas de Beaumont, excepté que ilz ne vont point aux huages pour cause des forges de ladicte parroisse; et si ne paient point de choucage; et paient aux deux sergens fieffés chacun coustumier un denier a Noël.
Item, les coustumiers de la paroisse de Vielles ont toutes et telles coustumes en ladicte forest comme les autres coustumiers du rain du boiz, fors qu'ilz ne paient aucunes guerbes ne gelinez, mais paient le choucage, le bourgon, les eufs et les pasnages, et chacun mesnagier un denier à Noël pour tourtel, et vont aux huages semblablement comme ceulx de Beaumont; et si leur doit en livrer boiz à fere les pons de ladicte parroisse et la planche du pré, et ilz les feront faire; et doivent prendre terre à hourder aval la forest sans deschaucer les arbres.
Item, tous les bourgois de Beaumont pevent chacier à toutes bestes par tout le parq et le Bosc Guillaume et par toute la compaignie depuis le chemin de la Liche jusques à Goupillieres et oultre, et les pevent prendre et suivre depuis  que ilz seront passés le chemin de Serquegny en venant de ladicte forest; et pevent prendre toutez bestes a pié clos jusques au degoust de ladicte forest.
Item, tous les coustumiers du hamel de Bart, de Rougefosse, de Vergny, du Mesnil Ysambert et partie de la Foutelaie, ont toutes et telles coustumes comme les coustumiers de Saint Nicolas, et pevent aporter leur coustume à col ou à cheval hors du degout de ladicte forest, et fere reposée tant comme ilz vouldront, et puis mener icelle coustume a charete en leurs maisons touteffoiz que il leur plaira; et paient guerbage, bourgon, un denier à Noël, trois eufs à Pasques, et les pasnages comme les autres, coustumiers, et vont aux huages.
Item, les aumosniers de la maladerie de Beaumont sont frans comme leur prieur pour leurs bestes, et coustumiers comme les autres.
Item, tous les aumosniers de la parroice de Launoy ont toutes et telles coustumes en ladicte forest comme ont les coustumiers de ladicte parroisse, et sont frans à cause de ladicte eglise de Launoy sans païer aucune redevance, et leurs pors frans aux pasnages.
Et semblablement les coustumiers de Saint Ligier le Gautier ont toutes et telles coustumes comme ceulx de Bart.
Item, tous les coustumiers du fieu Herpin en la parroice de Beaumontel ont toutes et telles franchises ou coustumes comme ceulx de ladicte parroisse; et avecques ce ilz paient chacun une guelline, un denier, trois eufz et le bourgon.
Item, les coustumiers de la Heroudiere en la parroisse de Goupillieres ont toutes et telles coustumes comme ceulx de Saint Nicolas de Beaumont, et font tous et telz servages comme iceulx; et avecques ilz paient chacun coustumier une gueline, un denier et trois eufs.
Item, tous les bourgois coustumiers en ladicte forest et de la ville de Beaumont pevent mener et fere mener leur dicte coustume; et quant les bestes arront passé les pierres qui sont mises pour les bournes de ladicte bourgoisie, nulle personne ne les puet arrester ne mettre en amende se ilz ne sont suyvis de fresche suite en venant de la forest.
Les hommez de la Hermeroie ont en la forest de Baumont tout le boiz sec en gesant et en estant; le chesne vert pour XVIII s.
d'amende, le fou pour IX s., et se lesdiz arbres valent plus que l'amende, ilz paieront l'amende et n'aront pas l'arbre; et auxi doivent avoir en icelle forest de troiz fours un, le mendre, soit de chesne ou de fou, noué à plain pié de terre, sans riens poïer.
Item, ilz ont tout mort boiz hors deffens, et le boiz rompu hors deffens semblablement.
Item, leurs bestez pevent aller par toute ladicte forest, reservé lez essars et lez taillez.
Et en oultre, ilz ont leurs pors frans sans nombre aux pasnagez et estoublagez.
Pour lesquellez franchises et coustumez dessus desclarées, lesdiz habitans et chacun d'iceulx sont tenus fere et païer chacun an au roy notre sire en sa recepte de Beaumont pour chacune acre de terre XII d.t.
à la saint Remy, un cappon à Noël; et si ne vont point aux huagez quant le cas s'offre; et auxi sont tenus païer pour chacune acre de terre deux boesseaux de fourment à ladicte recepte audit terme saint Remy, veu lequel privillege dessus transcript.
Partie du commun et habitans du Nouyer, du Chastelier, de Grollay, de Mansellez et du hamael du Val Galeren ont en la forest  de Beaumont le Rogier tout boiz sec hault et bas hors essars, et de troiz fourques un, le mendre, soit vert ou sec, noué a plain pié de terre, hors essars.
Item, tout le fresne, boul, tremble, herable, et tout aultre mort boiz, soit vert ou sec, hors essars.
Item, tout boiz rompu et esrachié tout hors, soit vert ou sec, hors essars, excepté pommier, perier, alier, meslier et englentier.
Item, toutez les branchez qu'ilz pourront coupper de terre à une hache de IIII piés et demi de manche, à pié paulmé, la teste de leur congnie franche, soient vertez ou sechez, hors essars, excepté les arbres dessus reservés, pourveu touteffois que en ce faisant  ilz ne deshounnourent aucunement l'arbre.
Et pour couper tout le boiz dessus diz ilz ne perdent point leurs congniez, se ce n'est la journée que l'en tient les pies de ladicte forest ou à ferie.
Item, ilz pevent prendre et avoir en ladicte forest coustumiere un chesne vert pour XVIII s.
d'amende, et si vault plus que l'amende, ilz paieront l'amende et n'aront pas l'arbre.
Item, un fou vert pour IX s.t.
d'amende, et s'il vault plus que l'amende, semblablement comme du chesne, le tout hors essars.
Item, pour une receppé verte, trois soulx, pourveu qu'il n'y ait nulle branche verte.
Item, pour un fourquet de chesne vert, IX s.t.
d'amende, et pour un fourquet de fou vert IIII s.
VI d.; pour un estoq en fourc vert deux solz, et s'il y a sec XII d.
Item, ilz pevent prendre toutes les branchez d'un un arbre, soit chesne ou fou, excepté le couppel de l'arbre, pour III s.
d'amende, reservé les arbres fruit portans.
Item, ilz paient pour une espine verte III s., pour un houx V s., pour une couldre verte III s.
Et pevent prendre de leur coustume tout le boiz que une couldre ara getiée, excepté la metresse couldre.
Item, ilz pevent prendre toutes souchez de sept piés de long ou de mains, soient vertez ou secquez, hors essars, et sans amende, excepté les arbres fruit portans.
Et pevent prendre tout ce que dit est sans en demander congié et sans amende touteffois qu'il leur plaira, de jour et non a ferie, et se ilz y sont trouvéz de nuit ou à ferie, ilz paieront double amende.
Et se aucune vente a esté uéee en ladicte forest, elle doibt estre rendue aux diz coustumiers si tost comme XV ans seront passéz aprés la getée d'icelle vente pour y prendre leurs coustumes comme en l'autre forest, se elle est en estat d'estre rendue.
Et se ilz prennent en ladicte forest un allier vert, ilz en paieront LX s.
et un denier d'amende, et semblablement d'un esglentier.
Item, ilz puent prendre de leur coustume en ladicte forest aprés la sainte Croix de septembre en arbres ou dehors, pommes, poirez, mesles, alliez et noiez, hors essars, et qu'il ne  soit ferie.
Item, se ilz treuvent aucune beste sauvage morte en ladicte forest hors essars, ilz la puent prendre et emporter comme leur coustume sans demander congié et sans amende, pourveu que ce soit devorées de loups.
Item, ilz en pevent mener ou fere mener toutes les coustumez dessus dictes chacun de soy à cheval ou à deux asnez, ou emporter ou fere emporter jusquez à leurs maisons, et quant leurs dictes coustumes aront repposé une nuit ou plusieurs à leurs maisons ou dehors, ilz la puent vendre et livrer l'un à l'autre et mener par toute ladicte coustume à charete ou chevaulx  et en puent eulx herbergier ou clorre et fere tous leurs usagez et prouffis touteffois qu'il leur plaira.
Item, se lesdiz coustumiers prennent et couppent un arbre en ladicte forest qui soit de leur coustume et il abat à cheoir un autre arbre ou aucunez branche d'un arbre soit vert ou sec, il sera leur s'il n'y a malice.
Et puent coupper batons à lier leurs sommez de boiz en ladicte forest, tel comme ilz vouldront, excepté boiz fruit portant.
Item, ilz puent mettre leurs pors en ladicte forest sans demander congié, depuis que la sainte Croix de septembre sera passée, et puet aller par toute ladicte forest jusquez à la sainte Croix de may, et depuis que icelle sainte Croix de may sera passée, leurs diz pors puent aller aux ouraillez de ladicte forest tant avant que l'en voie le cler des champs; et ne puet ou doibt avoir en ladicte forest nulz pors villains, se ce n'est aux deux premiers pasnagez tant seullement.
Item, les bestez aumaillez desdiz coustumiers pevent aller tout au long de l'an en ladicte forest à la veue du cler des champs, et si puent aler leurs dictes bestes en tous temps tout au lonc de la vallée du val Saint Martin et auxi tout au lonc du chemin de Bernay.
Et puent prendre lesdiz coustumiers tout le boiz qui est et sera dudit chemin sans amende.
Et si ont le chene tout sec au dessus du premier fourc apellé escoquenart pour l'amende acoustumée, pourveu que tout le couppel soit sec.
Pour lesquelles franchises, usagez et coustumes dessus desclarées, lesdiz coustumiers et chacun d'eulx sont tenus fere ei païer chacun an au conte de Beaumont certainez avoinez et autres rentez en la recete dudit Beaumont, et pour chacune vache chacun coustumier deux deniers, une geline, troiz oefs, un denier à Pasquez, et doibt on venir querir le pasturage quielx lesdiz coustumiers, et est appellé bourgon; et se leurs dictes vachez ne vont en ladicte forest, ilz ne paient riens dudit bourgon.
Et auxi paie chouquage et vinage rendu audit recepveur par les mains des prevosts  des seigneurs soubz lesquels lesdiz coustumiers sont demourans.
Item, ilz paient aux deux sergens fieffés chacun coustumier deux gerbes de bley.
Item, touteffois qu'il a pasnagez en ladicte forest, ilz paient pour chacun porc deux deniers  au premier pasnage, au second ung denier et au tiers maille, lequel tiers pasnage est aux deux sergans.
Et se la pesson d'icelle forest n'est vendu dix livres, il n'y doit avoir point de pasnage et doit demourer aux dis coustumierz de leur droit.
Item, se lezdis coustumierz ou aucun d'iceulx defaillent d'acquicter leurz pors, par quoy eulz deussent estre forfais, ilz paient pour chacun porc X s.t.
d'amende pour ladicte forfaiture.
Et se leurs dis pors estoient aduiez aux jours dez pasnages, ilz les puent acquitier comme se ilz estoient prins sans forfaiture et sans amende.
Et puent iceulx coustumierz aler en leur coustume en tout temps, excepté le mois de may, et tant comme le bois est deffendu, leurz bestes puent aaler à leurz pasturages et eux mesmez en leur coustumez.
Le commun et habitans des villes et parroisses de Saint Aubin le Guichart, Corneville et Goutieres, en tant comme il en y a en icelles de coustumiers, ont droit de prendre et avoir en ladicte forest de Beaumont le Rogier tout boys sec hault et bas, hors les essars, et de troiz fourcques un, le mendre, soit vert et ou seq, noué a plain pié de terre, hors les essars.
Et aussi ont le fresne, le tremble, l'erable, le boul, et aultre mort boiz, hors les essars.
Et en oultre doivent avoir tout boiz rompu et esrachié,hors essars, excepté pommier, perier, esglentier, mellier et allier.
Et avec ce ont toutes les branches que ilz pourront coupper de terre à une hache à quatre piés et demi de manche, à pié paulmé, la teste de leur congnie franche, soent vertes ou secques, hors essart, sans deshounorer l'abre, excepté les arbres dessus reservés, Et ne perdent point leurs congnies, se ce n'est à jour de piés ou à jour de ferie.
Item, ilz pevent prendre et avoir un chesne vert pour dix huit solz tournoys d'amende,hors essart, et se il vault plus que l'amende, ilz poient l'amende et ne l'ont pas l'arbre; et pour un fou tout vert, neuf solz d'amende, et se l'arbre vault plus que l'amende, ilz paieront semblableent l'amende et n'ont pas l'arbre; item, pour une receppe verte, troiz solz tournois, pourveu qu'il n'y ait nulle branche verte; et pour un fourquet de chesne vert neuf sols d'amende, pour un fourquet de fou vert quatre solz six deniers tournois, le mendre, pour un estoq en fourc vert deux solz, et se il y a sec douze deniers.
Item, ilz pevent prendre toutes les branches  de chacun arbre, soit chesne ou fou, exepté le couppel de l'arbre, pour troys solz d'amende, et reservé les arbres fruit portans.
Item, ilz pevent prendre l'espine verte pour troys solz, houx pour cinq solz, une couldre verte pour troys solz.
Et auxi pevent prendre de leur coustume tout le boys que la couldre aura getté, exepté la maistresse couldre, sans amende.
Item, ont toutes chouques de set piéz de long ou de mains, soient vertes ou seches, hors essars, et sans attiendre les arbres fruit portans.
Et tout ce que dit est lesdis coustumiers pevent prendre de jour sans ferie et sans demander congié, et se ilz y sont trouvés de nuit et a ferie, ilz poieront double amende.
Et se aucune vente a esté usée en ladicte forest, elle doit estre livrée aux coustumiers  dedens XV ans aprés ycelle gettié faitte, se elle est en estat d'estre rendue pour y prendre leurs dictes coustumes comme en l'autre forest.
Et se ilz prennent un allier, ilz prainent soixante solz et un denier,et semblablement d'un esglantier.
Et auxi pevent prendre de leur coustume aprés la sainte Croix de septembre es arbres fruit portans comme pommes, poires, melles, allies et noes, hors les essars et qu'il ne soit ferie.
Et se iceulx coustumiers treuvent aucune beste sauvage morte d'abatteys de loups en ladicte forest hors les essars, ilz la pevent prendre et emporter sans congié comme de leur coustume et sans poïer amende.
Lesquelles coustumes ilz pevent amener ou emporter ou fere emporter à cheval ou à deux asnes jusquez en leurs maisons, et quant icelles coustumes aront repposé une nuit en leurs maisons ou dehors ladicte forest, ilz la pevent vendre et livrer l'un à l'autre, et livrer par toute ladicte coustume à chareste ou à chevaulx, et d'icelle eulx en pevent herbegier ou clorre et fere tous leurs proffiz touteffois qu'il leur plaira.
Et auxi se lesdits coustumiers abatent un arbre de leur coustume et ledit arbre abbat aucunes branches d'un aultre arbre au cheoir, il sera de leur coustume s'il n'y a malice.
Et en outre pevent coupper bastons pour lier leurs sommes.
Item« Ite » dans l’édition de référence., iceulx coustumiers pevent mener leurs pors en ladicte forest sans congié depuis que la sainte Crois sera passée, et pevent aler par toute ladicte forest jusquez à la sainte Croiz de may, et depuis que ladicte sainte Croys sera passée, leurs diz pors pevent aler à l'ouraille d'icelle forest si avant qu'il en voye le cler des champs; et si ne pevent avoir nulz pors en icelle forest se ce n'est aux deux premiers pasnages tant seullement.
Et lesdittes bestes aumailles desdits coustumiers pevent aler tout au long  de l'an en ladicte forest à la veue du cler des champs; et si pevent leurs dictes bestes aller tout au long de l'an au long de la vallee du val Saint Martin et auxi tout au long du chemin de Bernay.
Et en oultre pevent prendre iceulx coustumiers tout le boiz qui est en dit chemin sans amende.
Et si ont le chesne tout sec au dessoubz du premier fourq apellé esquoquenart.
